[["index.html", "Vybrané metódy používané v hodnotení EÚ fondov Úvod", " Vybrané metódy používané v hodnotení EÚ fondov Dagmar Gombitová 2023-03-09 Úvod Cieľom tohto materiálu je poskytnúť stručný prehľad metód, ktoré sa v hodnotení najviac využívajú. Každá z metód obsahuje krátky popis toho, na aký účel sa najviac hodí, za akých podmienok sa dá použiť, postupnosť krokov pri jej aplikácii a záver obsahuje zhrnutie silných stránok a obmedzení, ktoré limitujú použitie metódy. Tento materiál je určený predovšetkým manažérom hodnotenia na riadiacich a sprostredkovateľských orgánoch Európskych štrukturálnych a investičných fondov. Môže im poslúžiť na rýchlu orientáciu v problematike a veríme, že pomôže pri plánovaní, príprave zadávacích podmienok, posudzovaní kvality návrhov predkladaných vo verejných súťažiach na externé hodnotenie, alebo ako pomôcka pri internom hodnotení. Všetky uvedené metódy sa týkajú ako ex ante, tak aj priebežného, záverečného či následného hodnotenia. Hlavný dôraz v EÚ financovaných intervenciách je kladený na výsledky. Hodnotenie by sa malo viac orientovať na poskytnutie dôveryhodných dôkazov o výkonnosti intervencií a zodpovedať základnú otázku, či intervencia skutočne fungovala alebo nie. Európska komisia žiada dôveryhodnejšie dôkazy o dopadoch intervencií. Aj keď sú takto zamerané hodnotenia náročnejšie ako doteraz preferované procesné hodnotenia (ktoré tiež majú svoj význam), sú aj napriek nedostatku dát v nejakej podobe realizovateľné. Veríme, že tento prehľad pomôže aj pri využívaní metód na hodnotenie výsledkov a dopadov. Ďalšiu relevantnú a viac detailnú literatúru k hodnoteniam nájdete aj na web stránke Partnerskej dohody . Množstvo usmernení a manuálov obsahujú web stránky Európskej komisie a voľne dostupné je veľké množstvo ďalších zdrojov k tejto téme v anglickom jazyku. Prajeme veľa úspešných hodnotení. "],["základné-metódy-hodnotenia.html", "Kapitola 1 Základné metódy hodnotenia 1.1 Pojmy 1.2 Základné členenie metód 1.3 Hodnotenie dopadov", " Kapitola 1 Základné metódy hodnotenia 1.1 Pojmy V súčasnej praxi často dochádza k zamieňaniu, resp. stotožňovaniu pojmov metóda a metodológia, preto je potrebné venovať zvýšenú pozornosť definovaniu a vymedzeniu základných pojmov. Nástroj je používaný štandardne pri akomkoľvek hodnotení napr. dotazníkový prieskum, ktorý slúži na získanie názorov skupiny na určitú vec, jav a pod. V prípade dotazníkového prieskumu je nástrojom dotazník. Technika je spôsob akým je nástroj používaný a často závisí od rozsahu resp. veľkosti vzorky. Metóda predstavuje postup alebo návod, ktorý slúži na dosahovanie určitého cieľa. Vývoj a aplikácia špecifickej, svojmu predmetu primeranej metódy je základným predpokladom a súčasťou každej vedy. Metodika je súbor metód, resp. nástrojov, ktoré používame na zodpovedanie otázok, či riešenie zadaní hodnotenia. Metodológia je vedná disciplína, ktorá sa zaoberá metódami, ich tvorbou a aplikáciou v praxi. Pojem hodnotenie je synonymom pojmu evaluácia resp. evalvácia a aj v ďalšom texte používame obidva pojmy v rovnakom význame, stretnete sa s pojmami ako evaluačná otázka, evaluačný prístup a pod. Projekt, program, ale aj politiku, proces alebo organizáciu, ktoré sú predmetom hodnotenia označujeme pre zjednodušenie pojmom intervencia. 1.2 Základné členenie metód Metódy na zber a analýzu údajov sa vo všeobecnosti delia do dvoch základných kategórií – na kvantitatívne a kvalitatívne. Vo všeobecnosti platí, že kvantitatívne metódy pracujú s tzv. „tvrdými údajmi / číslami” kým kvalitatívne metódy pracujú s deskriptívnymi údajmi. Zjednodušene, údaje sú považované za kvantitatívne ak sú vyjadrené číselnými hodnotami a kvalitatívne, ak ide o slová. Kvalitatívne údaje môžu okrem textov zahŕňať aj fotografie, videá, nahrávky a iné podobné údaje. Hranica medzi kvantitatívnymi a kvalitatívnymi metódami, technikami či údajmi nebýva vždy jednoznačná. Jedným z problémov jednoznačnej klasifikácie metodológie na kvantitatívnu alebo kvalitatívnu predstavuje delenie metód na tie, ktoré slúžia na zber údajov a tie, ktoré slúžia na analýzu údajov. Údaje môžu byť získavané kvalitatívne (rozhovory, pozorovania) a napriek tomu môžu byť analyzované kvantitatívne. Príkladom sú niektoré štatistické metódy, ktoré využívajú kvalitatívne údaje. Rovnako, výsledky kvantitatívnej analýzy môžu byť zrozumiteľné len po kvalitatívnej interpretácii. Výber metódy záleží od typu evaluácie a evaluačných otázok. Ich bližšia špecifikácia sa spravidla stanoví v Úvodnej správe. Ak je zadefinovaný celkový evaluačný prístup, výber metód a nástrojov musí zohľadniť celkový kontext hodnotenej intervencie – jej formu, účel evaluácie (zodpovedanie sa, zlepšenie riadenia, ...), jej načasovanie (ex-ante, priebežná, ex-post) a štádium evaluácie (zber údajov, ich analýza, interpretácia zistení a pod.). Všetky metódy a techniky majú svoje silné a slabé stránky, ktoré by mali byť pri ich výbere zohľadnené. Spoliehať sa na využitie len jednej metódy nie je postačujúce. Dostatočne valídne hodnotenie si vyžaduje tzv. trianguláciu, čiže overenie výsledkov využitím viacerých metód, príp. overenie údajov z viacerých zdrojov pri vypracovaní odpovedí na otázky zo zadania. V súčasnosti sa odporúča použiť kombináciu kvantitatívnych a kvalitatívnych techník, nazývané zmiešané metódy hodnotenia (mixed methods), ktoré prispievajú ku komplexnejšiemu porozumeniu hodnotenej oblasti. Vo všeobecnosti kvalitatívne a kvantitatívne údaje a metódy majú svoje silné a slabé stránky (1.1, 1.2) a požiadavky použitia, ktoré ovplyvňujú rozhodnutie o výbere vhodného metodického prístupu vzhľadom na účely konkrétneho hodnotenia. Table 1.1: Výhody a nevýhody použitia kvantitatívneho prístupu. Výhody kvantitatívneho prístupu Nevýhody kvantitatívneho prístupu je užitočný pri skúmaní veľkých skupín, relatívne rýchly a priamočiary zber údajov, zber údajov je zvyčajne nákladovo efektívny, hodnotiteľ môže konštruovať situáciu tak, že eliminuje pôsobenie rušivých premenných a preukáže vzťah príčina – následok, výsledky je možne zovšeobecniť, v prípade že proces výberu reprezentatívnej vzorky bol uskutočnený vhodným spôsobom. prepojené sekundárne údaje niekedy nie sú k dispozícii alebo prístup k nim je náročný, resp. nemožný, náročné na porozumenie kontextu alebo aktivít, získaná znalosť môže byť príliš abstraktná a všeobecná pre priamu aplikáciu v miestnych podmienkach. Zdroj: vlastné spracovanie, (Gombitová 2007), (Hendl 2005) Table 1.2: Výhody a nevýhody kvalitatívneho prístupu. Výhody kvalitatívneho prístupu Nevýhody kvalitatívneho prístupu získava podrobný popis a nadhľad pri skúmaní jedinca, skupiny, udalosti, fenoménu, poskytuje viac detailných informácii za účelom vysvetlenia komplexných problémov, skúma fenomén v prirodzenom prostredí, umožňuje študovať procesy, dobre reaguje na miestne podmienky a situácie, hľadá lokálne príčinné súvislosti. zber údajov je obyčajne časovo náročný a nákladný, získaná znalosť nemusí byť zovšeobecniteľná na populáciu a na iné prostredie, je náročné testovať hypotézy a teórie, výsledky sú ľahko ovplyvnené výskumníkom a jeho osobnými preferenciami. Zdroj: vlastné spracovanie, (Gombitová 2007), (Hendl 2005) 1.3 Hodnotenie dopadov Jedným zo základov hodnotenia intervencií sociálno-ekonomického rozvoja je kvantifikácia a vysvetlenie ich efektov. Aby mohli tvorcovia politík prijímať informované rozhodnutia musia vedieť čo funguje a čo nefunguje, ako, prečo, pre koho a v akom kontexte sa to deje. Otázok je veľa a dostupné analytické metódy poskytujú len predbežné a neúplne odpovede na väčšinu z nich. Preto je mimoriadne dôležité objasniť, ktoré metódy môžu za akých okolností zodpovedať na ktoré otázky. Pri posudzovaní efektov verejných politík sa zvyčajne objavujú dve koncepčne odlišné skupiny otázok: jedna sa zaoberá predovšetkým kvantifikáciou účinkov, druhá ich vysvetlením. Sú to metódy zamerané predovšetkým na pochopenie toho, prečo intervencia spôsobuje zamýšľané a nezamýšľané účinky, pre koho a v akom kontexte. Cieľom je odpovedať na otázku „prečo to funguje?” na základe teórie zmeny intervencie a hodnotením jej úspechu tým, že porovnáme teóriu so skutočnou implementáciou; a metódy určené predovšetkým na zistenie, či daná intervencia spôsobuje plánované efekty. Hlavným cieľom je odpovedať na otázku či „to robí nejaký rozdiel?” identifikovaním a odhadom kauzálnych efektov pomocou kontrafaktuálnych metód. Chceme zdôrazniť pojem „predovšetkým”. Identifikácia a odhad kauzálnych účinkov si vyžaduje určitú teóriu, zatiaľ čo porovnanie teórie a implementácie si vyžaduje určitú kvantifikáciu. To sú však dve odlišné otázky. 1.3.1 Atribúcia verzus príspevok Kauzálne otázky sú tie, ktoré „sa snažia porozumieť a posúdiť vzťahy príčiny a následku (ako a do akej miery je to, čo sa stalo v dôsledku intervencie?)“. V tomto zmysle sa kauzalita sústreďuje na myšlienku atribúcie. Napríklad, poskytnutie pomoci malým a stredným podnikom zlepší ich prežitie alebo zmení ich náborové praktiky? Eliminujú investície do novej dopravnej infraštruktúry prekážky a skracujú cestovné časy? Cieľom týchto otázok je zistiť, či intervencia funguje; ktoré intervencie majú požadované efekty? Alebo do akej miery sú pozorované zmeny skutočne spôsobené intervenciou? Bežne sa tzv. kontrafaktuálne hodnotenie (counterfactual impact evaluation – CIE)” považuje za vhodné pre „jednoduché” intervencie, kým „hodnotenie založené na teórii (theory-based impact evaluation – TBIE)” pre komplexné intervencie, čo nie je správne. Jednoduché intervencie sú prvkami komplexných a otázka „či to funguje” môže byť jednou časťou širšieho hodnotenia, ktoré zohľadňuje túto komplexnosť. Otázka „prečo to funguje” je relevantná aj pre relatívne jednoduché intervencie s jasnými cieľmi a mala by tu byť ľahšie zodpovedateľná. Predstava, že komplexné situácie sú ľahko riešiteľné zložitými metódami, je jednoducho nesprávna: komplexnosť je problémom pre všetky hodnotenia. V ďalších častiach popisujeme rôzne metódy a techniky, ktoré sú najčastejšie využívané pri hodnotení intervencií a zvlášť pri hodnotení dopadov – ich stručný popis, využitie, postupnosť krokov ako aj výhody a obmedzenia metódy. Použitá literatúra "],["rozhovor.html", "Kapitola 2 Rozhovor 2.1 Účel metódy 2.2 Podmienky použitia 2.3 Hlavné kroky 2.4 Silné stránky a obmedzenia 2.5 World Café", " Kapitola 2 Rozhovor Rozhovor (interview) sa používa v prípade, ak je potrebné získať špecifické informácie a získať komplexný pohľad na daný problém. Ide o metódu, ktorá slúži na zber kvalitatívnych údajov a názorov tých osôb, ktoré sú dotknuté (ovplyvnené) implementáciou alebo výsledkami určitého programu/projektu (intervencie). Základné formy rozhovoru je možné rozdeliť na: neformálny (neštruktúrovaný) rozhovor, pološtruktúrovaný rozhovor (semi-structured interview), štruktúrovaný rozhovor. K najčastejšie používanej forme v hodnotení Európskych štrukturálnych a investičných fondov (EŠIF) patrí pološtruktúrovaný rozhovor, ktorému je podrobnejšie venovaná pozornosť v nasledujúcej časti. 2.1 Účel metódy Individuálne rozhovory, ako technický termín, predstavujú získavanie informácií prostredníctvom priameho dopytovania (dotazovania). Rozhovory môžu pomôcť: poskytnúť spätnú väzbu na všetky aspekty vstupov (inputs), aktivít, výstupov (outputs), výsledkov (outcomes) a dopadov/vplyvov (impacts). Ide o  spôsob poznávania a skúmania názorov aktérov (príjemcov podpory a ďalších zainteresovaných strán) intervencie. poskytnúť popis správania sa aktérov v priebehu trvania intervencie. Ak je rozhovor vykonaný viac ako raz alebo ak je vedený s niekým kto bol zapojený do intervencie na dlhšie časové obdobie, rozhovory môžu ukázať, či došlo k nejakej zmene počas trvania intervencie. Individuálny rozhovor je výskumná technika, ktorá slúži na získavanie relevantných informácií od oslovených osôb participujúcich na intervencii. Je vhodný pri skúmaní spôsobov, ktorými bola vykonaná intervencia alebo za účelom  určenia osvedčených postupov. odhaľovať odlišné skúsenosti a postoje. V skupine nie je často vidieť, že skúsenosti a postoje jednotlivca môžu byť rôzne. poskytovať skratku ku komunitným normám. Rozhovor s kľúčovým lídrom komunity (obľúbený učiteľ,…) môže poskytnúť rýchly prehľad o komunite, jej potrebách a záujmoch. prispieť k rozvoju iných výskumných metód. Niektorí hodnotitelia používajú hĺbkové rozhovory (in-depth interviews) s cieľom získania informácií, ktoré môžu potom použiť za účelom rozvoja kvantitatívnych prieskumov keď už majú lepší prehľad o tom, čo sa deje s intervenciou a aké sú kľúčové problémy. Iní zistia, že rozhovory im poskytli všetky informácie, ktoré potrebujú. 2.2 Podmienky použitia Každé hodnotenie obyčajne zahŕňa rozhovory, ako napríklad rozhovory s programovým manažérom, zainteresovanými stranami a často prijímateľmi a účastníkmi. Nedá sa povedať, že rozhovory sú vhodné alebo nevhodné ale skôr môžu byť preferované pre určitý typ hodnotenia za určitých podmienok. O tom, kedy je vhodné ich použiť, často rozhodujú náklady a čas, zvyčajne je to s menším počtom respondentov. Rozhovor je popri iných metódach často používaný v hodnotení štrukturálnych intervencií. Rozhovory s programovými manažérmi a prijímateľmi sú jednou z najčastejšie používaných metód v  hodnotení intervencií EŠIF. Základný princíp spočíva vo výbere niekoľkých prijímateľov alebo manažérov, v závislosti na charakteristike implementovaných opatrení a dotknutej cieľovej skupine. Rozhovor ako analytická metóda je jednou z mála metód, ktoré umožňujú získať stručný prehľad o intervencii. Voľne štruktúrované rozhovory – neformálne konverzácie s manažérmi a ďalšími dotknutými osobami – môžu byť použité na identifikovanie tých častí intervencie, ktorým je potrebné venovať väčšiu pozornosť. Rozhovory s tvorcami politík môžu byť dôležité vo fáze prípravy hodnotenia a stanovenia kľúčových výstupov, ktoré tvorcovia politík potrebujú. Individuálnymi rozhovormi s kľúčovými aktérmi môže hodnotiteľ zistiť aké témy považujú respondenti za priority a čo chcú riešiť v rámci hodnotenia. Rozhovory môžu tiež potvrdiť relevantnosť a získať informácie týkajúce sa intervencií sociálneho charakteru, kde prijímatelia často majú nedostatok motivácie na vypĺňanie dotazníka (napríklad o opatreniach na zamestnávanie dlhodobo nezamestnaných, ktorí absolvovali školiaci kurz). 2.3 Hlavné kroky 1. Výber respondentov Vzorka (počet respondentov) zapojená do rozhovorov je vo všeobecnosti menšia ako v prípade dotazníkového prieskumu. Počet rozhovorov závisí od cieľa štúdie, od možných reakcií a od dostupných zdrojov (vo všeobecnosti 20 až 60 rozhovorov). Vybraná vzorka často vychádza z výberu charakteristických čŕt populácie (diverzifikovaná vzorka). Vzorka môže byť vybratá buď priamo (cez zoznamy, členstvo v rôznych relevantných organizáciách) alebo výberom tretej strany, čo umožňuje cielenejší výber ale s rizikom skreslenia. 2. Plánovanie rozhovoru Plánovanie rozhovoru zahŕňa zostavenie návodu / príručky pre vedenie rozhovoru. Tá obsahuje špecifikáciu tém, ktoré budú predmetom rozhovoru. Nie je nutné postupovať presne po poradí, príručka má slúžiť ako kontrolný zoznam umožňujúci osobe, ktorá sa pýta skontrolovať, či boli položené všetky základné otázky. Pýtajúci sa môže upravovať spôsob vedenia rozhovoru a môže formulovať nové otázky. Prvé rozhovory môžu indikovať potrebu upraviť alebo zmeniť poradie alebo formuláciu otázok, predovšetkým vtedy keď majú respondenti problém odpovedať. Často je užitočné získať od respondentov základné informácie v predstihu, aby samotný rozhovor netrval príliš dlho. Osvedčilo sa poskytnúť respondentom témy, ktorých sa bude rozhovor týkať, aby si mohli pripraviť všetky potrebné informácie. Pred začiatkom rozhovoru musí byť respondent oboznámený s účelom rozhovoru, s tým ako dlho bude rozhovor trvať, komu a ako budú informácie sprístupnené. Je užitočné poznať postavenie aktérov a na základe toho vytvoriť harmonogram rozhovorov podľa ich vzťahu k intervencii. 3. Výber a školenie osôb, ktoré budú viesť rozhovor Vedenie rozhovoru musí byť profesionálne. Ten, kto bude viesť rozhovor musí disponovať dobrými komunikačnými a sociálnymi schopnosťami s cieľom zabezpečiť hladký priebeh rozhovoru a vytvoriť príjemné prostredie na komunikáciu pre respondenta. Čím menej je rozhovor štruktúrovaný tým viac musí osoba, ktorá vedie rozhovor poznať problematiku, na ktorú je rozhovor zameraný. 4. Priebeh rozhovoru Osoba, ktorá vedie rozhovor musí rešpektovať stanovisko respondenta, musí sa orientovať v diskutovanej problematike a  vedieť identifikovať súvislosti. Prvý kontakt je veľmi dôležitý a je základom komunikácie. Rozhovor nemôže byť vedený sugestívne, aby neovplyvnil respondenta alebo smerovanie jeho odpovedí; môže byť zaznamenaný, aby nedošlo k skresleniu informácií alebo ich opomenutiu. Avšak, v niektorých prípadoch, pri nahrávaní zvukového záznamu môžu byť respondenti menej ochotní poskytnúť pravdivú a úplnú odpoveď. Prepis rozhovoru, alebo jeho zhrnutie môže byť autorizované respondentom. 5. Analýza výsledkov Záverečná fáza pozostáva z analýzy rozhovorov, interpretácie a porovnania informácií získaných od respondentov a zisťuje spoločné a rozdielne črty postojov respondentov za účelom vypracovania záverečného hodnotenia. Môže byť pripravené zhrnutie, ktoré sa sústredí na rovnaké informácie z rozhovorov alebo ich analýzu . Za účelom analýzy výsledkov je následne vytvorená analytická tabuľka (analysis grid) vychádzajúca z odpovedí a hypotéz. Táto tabuľka je vysvetľujúci nástroj ku každej správe z rozhovoru. Po ukončení rozhovorov a spísaní správy by mali byť všetky dokumenty a nahrávky uložené na bezpečnom mieste. Prístup k týmto údajom by mali mať len vybraní zamestnanci, ktorí nahrali alebo spracovali údaje a analytici. 2.4 Silné stránky a obmedzenia Individuálne rozhovory sú v hodnoteniach EŠIF pomerne kľúčové. Na pochopenie komplexných problémov je potrebný hĺbkový výskum. Individuálne rozhovory, poskytujú pohľady jednotlivých respondentov a ich vysvetlenie, bez akýchkoľvek vplyvov od iných účastníkov (čo môže nastať v prípade fokusových skupín). Individuálne rozhovory sú obzvlášť vhodné pre získanie prehľadu v procesoch. Výhodou tejto metódy je, že poskytuje podrobné informácie o postojoch, faktoch a správaní respondentov. To umožňuje prepojiť skupinu prvkov, ktoré poskytujú široký záber informácií na danú tému. Dobre vedený rozhovor môže poskytnúť prehľad o mechanizmoch implementácie, nájsť kauzálne väzby v konkrétnych intervenciách a tak pomôcť identifikovať úspechy a zjavné nedostatky. V určitých prípadoch sú individuálne rozhovory preferované, napr. v porovnaní so skupinovou diskusiou alebo iným metódami kde na úsudok jednotlivca vplývajú aj iné faktory. Rozhovory sú tiež jednou z najlepších možností ako zapojiť populáciu s nižším stupňom vzdelania. Štruktúrované rozhovory môžu nahradiť dotazníky pre respondentov, ktorí by mohli mať ťažkosti pri ich vypĺňaní. Okrem toho, individuálne rozhovory sú v porovnaní so skupinovými, často jednoduchšie. Kľúčovou výhodou je úroveň detailov, ktoré sa dajú získať. V rozhovore je väčší priestor nadviazať na odpovede ďalšími otázkami. Je jednoduchšie podrobne diskutovať problém s jednou osobou ako so skupinou. Individuálne rozhovory sú menej náročné aj na plánovanie. Napriek tomu má aj táto metóda svoje nevýhody. Pri individuálnych rozhovoroch je veľkosť vzorky obyčajne menšia a výber účastníkov (respondentov) sa nerobí náhodne. Individuálny rozhovor berie do úvahy situačné a individuálne faktory, takže niekedy je pri vyhodnocovaní náročné urobiť všeobecný záver. Takto je síce možné identifikovať efekty (účinky) a možné príčiny, ale nie je ich možné použiť na meranie dopadov. Ak má byť daná metóda efektívna, vyžaduje si veľa času a profesionálne zručnosti. Špecifické zručnosti sú potrebné na plánovanie, vedenie aj interpretáciu rozhovorov; nedostačujúce zručnosti vedú k získaniu nedôveryhodných a nerelevantných informácií. Ďalším rizikom tejto metódy je subjektívnosť. Napriek tomu, že rozhovor vedú vyškolené osoby, stále je možné, že si osoby, ktoré vedú rozhovor, nerozumejú. Individuálny rozhovor ako metóda pripúšťa subjektivitu, spolieha sa však na integritu a čestnosť výskumníka. Osobné rozhovory nie sú anonymné a osoba vedúca rozhovor môže ovplyvniť odpovede. Okrem toho, úspech tejto metódy závisí na vedomostiach respondentov a ich spolupráci. Informácie môže skresliť aj výber respondentov. Záznam z rozhovoru môže v niektorých prípadoch obsahovať citlivé údaje, ktoré sa nesprístupňujú. Súkromie respondentov musí byť rešpektované a pri vedení rozhovorov sa neposkytujú dôverné informácie získané od iných respondentov. V žiadnom prípade by sa výsledky výskumu nemali odvolávať na konkrétne mená respondentov. Je potrebné si uvedomiť, že úlohou individuálneho rozhovoru je nájsť a zhromaždiť užitočné informácie, nie informovať subjekty o názoroch iných. 2.5 World Café Špeciálnou participatívnou metódou, ktorá sa v poslednom čase v hodnoteniach využíva je aj metóda World Café. Je to v podstate priestor pre skupinový dialóg/workshop. Účastníci (zvyčajne do 25 ľudí) vedú skupinové rozhovory v prostredí, ktoré pripomína kaviareň (miestnosť zariadená malými stolíkmi, s papierovými obrusmi, hudbou, občerstvením). Základná filozofia metódy World Café spočíva v tom, že ľudia majú skúsenosti a poznatky o tom, ako efektívne riešiť otázky rozhodovania alebo plánovania, a že prirodzený rozhovor je jednou z najlepších možností na riešenie. Účastníci sa v priebehu stretnutia striedajú pri stoloch, nadväzujú konverzácie, diskutujú nápady a problémy. Využíva sa tak kolektívna inteligencia a skúsenosti skupiny na riešenie konkrétnej otázky alebo problému. Na stretnutí World Café sú pri každom stole usadení štyria až piati účastníci. Diskutuje sa konkrétny problém, rozhodnutie alebo plán (často vo forme otázky). Každý stôl sa potom zapojí do konverzácie, zapíše si kľúčové myšlienky a nápady na papierové obrusy. Po 20 - 30 minútach sú účastníci požiadaní, aby sa presunuli k inému stolu - preniesli myšlienky z predchádzajúceho stola do novej skupiny. Počas tohto procesu zostáva za každým stolom „hostiteľ”, ktorý zhrnie postrehy z predchádzajúcej diskusie s novými účastníkmi. Po dvoch až troch kolách v malých skupinách sa všetci účastníci zapoja do konverzácie vo veľkej skupine a zozbierajú sa nápady a odporúčania, ktoré sa dajú využiť. "],["dotazník.html", "Kapitola 3 Dotazník 3.1 Účel metódy 3.2 Podmienky využitia 3.3 Hlavné kroky 3.4 Silné stránky a obmedzenia", " Kapitola 3 Dotazník Sociálne prieskumy sa často realizujú prostredníctvom dotazníkov. Dotazníky obsahujú sériu otázok v štruktúrovanej podobe, na ktoré odpovedajú respondenti. Dotazníky sú považované za jeden zo základných nástrojov spoločenských vied a bežne ich používajú verejné, súkromné, výskumné, štatistické a iné inštitúcie. Niektoré sociálne prieskumy sú vyčerpávajúce a pokrývajú celú populáciu, ako je to v prípade sčítania ľudu konaného vo väčšine krajín, alebo sú zamerané na konkrétnu cieľovú skupinu. V súvislosti s intervenciami EŠIF sa často získavajú informácie od prijímateľov grantov. 3.1 Účel metódy Dotazníkový prieskum sa používa na zber väčšieho množstva homogénnych údajov, ktoré sa dajú štatisticky spracovať. V súvislosti s hodnotením sociálno-ekonomického rozvoja sa tieto prieskumy zvyčajne používajú v kombinácii s inými technikami ako prostriedok na odhad výsledkov, dopadu a účinnosti intervencií. 3.2 Podmienky využitia Sociálne prieskumy sú zvyčajne zamerané na štatisticky významné výsledky, či už prostredníctvom mapovania celej populácie, alebo reprezentatívnej vzorky. Použitie tejto metódy je možné ak: je populácia dostatočne veľká a homogénna (napr. zamestnávatelia podľa veľkosti alebo sektora); je jasná predstava o tom, čo chceme sledovať (v tomto prípade je najjednoduchšie realizovať prieskum pozostávajúci z uzavretých otázok, kde sú možné len vopred určené odpovede); chcú hodnotitelia zozbierať údaje alebo otestovať hypotézy. 3.3 Hlavné kroky 1. Návrh dotazníka Prvým krokom je jasné definovanie cieľa prieskumu a návrh vhodných otázok. Otázky musia byť jasne formulované. Je dôležité, aby dotazník neobsahoval zbytočné otázky, ktoré mätú respondentov a znižujú kvalitu prieskumu. Ak sa porovnávajú sady údajov, je nevyhnutné použiť rovnakú terminológiu a pojmy používané v dotazníku musia byť identické. Dobrý prieskum je potrebné dôkladne zostaviť. Znamená to vhodne zvoliť otázky a škálu na odpovede. Dotazníky musia byť po vypracovaní dôkladne otestované. Znamená to požiadať užšiu skupinu (pracovný tím alebo rodinu) o vyplnenie a overiť či otázky všetci rovnako pochopili, či boli jasné a zrozumiteľné a všetci na ne vedia jednoznačne odpovedať. Väčšina dotazníkov je navrhnutá tak, aby kládla uzavreté otázky (s výberom z obmedzeného počtu odpovedí), mnohé však používajú aj niekoľko otvorených otázok (odpoveď vpisuje respondent) alebo čiastočne-otvorené otázky (s možnosťou “iné” ako tie, ktoré sú uvedené). V posledných dvoch prípadoch je však kódovanie odpovedí zložitejšie, lebo respondenti môžu uvádzať veľmi odlišné odpovede. Formulácia otázok nesmie ovplyvňovať odpovede. Otázky, ktoré si vyžadujú, aby si respondenti spomenuli na udalosti, situácie a rozhodnutia z minulosti sú zvyčajne problematické. Rovnako aj otázky obsahujúce dvojitý zápor. Spôsob formulácie otázok závisí od metódy ich použitia. V prípade dotazníkov, ktoré sú posielané poštou je mimoriadne dôležité, aby respondenti rozumeli otázke a rovnako ju interpretovali. Naopak, nie je to až tak dôležité, ak sa prieskum vedie ako rozhovor, kde má anketár príležitosť otázku vysvetliť, ak ju respondent nepochopí. Odpovede môžu byť nominálne (napr. sektor, v ktorom pôsobí vaša firma: poľnohospodárstvo, priemysel, obchod, iné), ordinálne (napr. čo sa vám na školení najviac páčilo: kvalita, cena, relevantnosť?) alebo číselné (napr. koľko dní školenia ste absolvovali?). V prípade, že sú otázky normatívne alebo kauzálne (pozri 1.1 a 1.3.1), bude nutné použiť trianguláciu. Triangulácia (zdrojov) znamená, že kladieme niekoľko podobných otázok umožňujúcich vymedziť hranice odpovede, ktorá predstavuje riziko skreslenia. Napríklad nasledujúce tri otázky umožňujú odhad mŕtvej váhy: “Bez podpory by ste vykonali investície rovnakej veľkosti, o niečo menšie, oveľa menšie? … K rovnakému dátumu, o niečo neskôr, oveľa neskôr? … S rovnakou technológiou, s odlišnou technológiou?” 2. Príprava vzorky Vzorku zahrnutú do prieskumu je potrebné presne definovať (napr. všetky firmy s 1 až 50 zamestnancami, ktorým bola poskytnutá pomoc za posledných 5 rokov) a zbierajú sa informácie o štruktúre tejto populácie. Je nutné skontrolovať, či máme kontakty na túto vzorku. Vzorka reprezentuje celú populáciu. Aby bola reprezentatívna, musí byť dostatočne veľká a musí byť vytvorená v súlade so štatistickými pravidlami. Na vytvorenie vzorky sa používa niekoľko nástrojov. Veľkosť vzorky neodráža veľkosť populácie; vzorka 1000 osôb môže predstavovať populáciu 2.000.000 osôb alebo 6000 osôb. Veľkosť vzorky však určuje presnosť s akou môžeme výsledky vzorky zovšeobecniť na celú populáciu. Počet dotazníkov musíme znásobiť štyrmi, aby sme získali dostatok odpovedí. Na tvorbu vzorky možno použiť nasledovné techniky: Technika Princíp Jednoduchý náhodný výber Každá jednotka pozorovania je vybraná náhodne. Má rovnakú šancu byť vybraná do vzorky a môže byť vybratá len raz. Systematický výber Jedna jednotka z 10 alebo 100 je vybraná; prvá je vybraná náhodne. Stratifikovaný náhodný výber Ak nie je populácia veľmi homogénna, rozdelí sa na homogénne podskupiny a vzorka sa berie z každej takto vytvorenej vrstvy Výber podľa klastrov Populácia sa rozdelí na pod-kategórie alebo klastre (napr. firmy podporené obcou); niektoré klastre sú vybrané náhodne a potom sa kladú otázky jednotlivcom v klastri. Kvótny výber Zostrojí sa redukovaný model, ktorý pozostáva zo známych charakteristík skúmanej populácie. Výskumníci musia nájsť jednotlivca, ktorý korešponduje s týmito charakteristikami. Je to podmienené presnými a aktuálnymi informáciami, ktoré sú dostupné v štruktúre populácie, ktorá umožňuje načrtnúť presné kvóty. “Snehová guľa” Hodnotiteľ začína s malou populáciu známych jednotlivcov a rozširuje vzorku tak, že mu oslovení účastníci identifikujú ďalších. Metóda snehovej gule je populárna hlavne medzi sociológmi, ktorí chcú pracovať s populáciou, ktorú je ťažké identifikovať a lokalizovať (napr. užívatelia drog). 3. Pre-test alebo pilot Pre-test alebo pilotné testovanie dotazníka na obmedzenom počte respondentov je veľmi dôležité. Na základe odozvy je možné upraviť dotazník tak, aby poskytol informácie, ktoré potrebujeme. Pilotné testovanie prieskumu je užitočné aj pri transformácii otvorených otázok do otázok uzavretých. Napríklad, ak sa pýtame, kde sa ľudia dozvedeli o intervencii a ich otvorené možnosti odpovede obsahujú iba päť agentúr, tieto potom môžu tvoria možnosti pre uzavretú otázku. 4. Spravovanie dotazníkov Dotazníky zasielajú respondenti, alebo ich vyzbiera člen tímu. Zvyčajne sú zasielané poštou, alebo e-mailom, ale môžu byť distribuované aj priamo, napríklad pri nejakej udalosti. Prieskumy, ktoré realizujú anketári sa uskutočňujú telefonicky, alebo osobne. Cena býva hlavným faktorom pri rozhodovaní o tom, aký spôsob bude použitý. Dotazníky, ktoré respondenti spätne zasielajú sú zvyčajne relatívne lacné a vzorka môže byť dosť veľká. Návratnosť odpovedí však býva nízka (niekedy 20 % z odoslaných dotazníkov). Aby ste neodradili potenciálnych respondentov, dotazník by mal byť zameraný na niekoľko kľúčových otázok, zvyčajne uzavretých. Takto sa minimalizujú nejasnosti a analýza odpovedí je jednoduchšia. Návratnosť sa dá zlepšiť zaslaním pripomienky, pri dotazníkoch zasielaných poštou je užitočné zaslať obálku s predtlačenou adresou a uhradeným poštovným. V prípade opakovaných prieskumov na rovnakom paneli, návratnosť klesá asi o 10 % ročne. Prieskumy prostredníctvom telefonických rozhovorov alebo osobne sú pomerne nákladné, ale dosahujú lepšiu mieru odozvy aj lepšiu kvalitu poskytnutých údajov keďže sa pri ich dajú použiť dlhšie dotazníky s väčším počtom otázok (aj otvorených). Po prieskume sa zvyčajne vykonávajú náhodné kontroly na overenie, či rozhovory skutočne prebehli. Niekedy sa realizuje viac prieskumov. Napríklad je realizovaný prieskum po telefóne alebo poštou, z ktorého sa vyberie vzorka respondentov na rozhovory. Potenciálni respondenti sa ochotnejšie zúčastnia prieskumu ak poznajú jeho účel. Respondenti by mali dostať záruku, že ich odpovede sú dôverné. Anketári musia byť informovaní o “pravidlách správania sa” a oboznámiť s nimi respondentov. Niekedy sa respondentom môžu ponúknuť stimuly za účasť na prieskume. Mnoho organizácií ponúkajú možnosť zúčastniť sa žrebovania. Je to menej štandardné vo verejnom sektore. Pre anketára aj respondenta je citlivou otázkou bezpečnosť. Anketári musí mať jednoznačnú identifikáciu, najmä ak sa rozhovory realizujú doma u respondentov; je dobré takýto prieskum vopred oznámiť príslušným úradom. Všetky návštevy anketára by mali byť zaznamenané a anketár by sa mal pravidelne hlásiť. Problémom bývajú prieskumy tabuizovaných tém napr. nelegálnych prisťahovalcov alebo tieňovej ekonomiky. Tam je nutné použiť iné techniky. Rozhovory môžu byť v takýchto prípadoch veľmi nepríjemné. Rovnako je dôležité citlivo pristupovať pri rozhovoroch so zraniteľnými skupinami ľudí (deti, starší ľudia). 5. Kódovanie údajov Ďalším krokom je kódovanie a zaznamenávanie odpovedí, ktoré sa vykonáva v elektronickej podobe, na neskoršiu analýzu. Táto úprava zohľadňuje nedokonalosti vo vzorke, najmä chýbajúce odpovede. Pokiaľ ide o kvótnu alebo stratifikovanú vzorku, a je isté, že určité skupiny nie sú vo vzorke zastúpené tak ako v populácii ako v celku, je možné odpovede vážiť. Váženie znamená násobenie výsledku pre určitú skupinu (napr. nezamestnaných) tak, aby sa ich celkový počet podobal ich podielu v populácii ako celku. 6. Interpretácia a šírenie výsledkov Posledným krokom je analýza a výsledky prieskumu. Interpretácia výsledkov musí zohľadniť účel a obmedzenia prieskumu - napríklad obmedzenia súvisiace s veľkosťou vzorky, spoľahlivosťou odpovedí atď., ktorá závisí na veľkosti a profile respondentov. Aby boli výsledky prieskumu prakticky použiteľné, musia byť prezentované spôsobom, ktorý je zrozumiteľný pre tvorcov politiky. Existuje na to množstvo počítačových programov. Záverečná správa musí poskytnúť dostatočne podrobné údaje o spôsobe realizácie prieskumu - hlavný text musí jasne a jednoducho vysvetliť závery a technická príloha obsahuje podrobnejšie informácie pre tých, ktorí chcú vidieť detaily. 3.4 Silné stránky a obmedzenia Za predpokladu, že výber vzorky bol správny, má dotazníkový prieskum tú výhodu, že poskytuje štruktúrované, kvantifikované a zovšeobecniteľné informácie. Preto je veľmi užitočný na kvantifikáciu ukazovateľov (vrátane monitorovacích). Táto technika nie je až tak nákladná, napriek tomu, že vzorka musí byť štatisticky reprezentatívna a obsahovať dostatočný počet jednotiek. Ak populácia nie je dostatočne známa, stráca tento nástroj jednu zo svojich hlavných výhod: zovšeobecniteľnosť. Ak vieme štandardizovať odpovede cez uzavreté otázky môžeme prispieť k zjednodušeniu dotazníka. Z tohto dôvodu je dotazník zvyčajne vyhradený pre situácie, keď sú účinky intervencie vopred identifikované a zrozumiteľné. Naopak, dopady vysoko inovatívnych aktivít sa najlepšie hodnotia prostredníctvom otvorených otázok príp. inými technikami. Výskum ukázal, že veľa ľudí odpovedá na otázky v snahe byť zdvorilý, aj keď v skutočnosti nepoznajú odpoveď, alebo nie sú schopní veci posúdiť. Aby bol dotazník spoľahlivý, mal by sa skladať z otázok, ktoré budú všetci respondenti rovnako interpretovať a vedia na ne presne odpovedať. "],["fokusové-skupiny.html", "Kapitola 4 Fokusové skupiny 4.1 Účel metódy 4.2 Podmienky použitia 4.3 Hlavné kroky 4.4 Silné stránky a obmedzenia", " Kapitola 4 Fokusové skupiny Fokusová skupina1 predstavuje osvedčenú metódu – formu štruktúrovanej diskusie, kedy účastníci spoločne diskutujú o vopred vybranej téme. Dôležitú úlohu zohráva moderátor, ktorý usmerňuje diskusiu. Táto metóda je obzvlášť používaná za účelom analýzy tém alebo oblastí, ktoré vyvolávajú rozdielne názory alebo sa týkajú zložitých problémov, ktoré je potrebné dôkladne preskúmať. Vo všeobecnosti zloženie fokusovej skupiny zahŕňa relatívne homogénnu skupinu šesť až osem ľudí, ktorí sa stretnú obyčajne raz za účelom diskusie na vopred dohodnutú tému resp. problém. Dĺžka stretnutia sa pohybuje od 90 do 120 minút. Diskusiu skupiny vedie moderátor (hodnotiteľ), ktorý nastoľuje témy a kladie otázky. Aj keď fokusové skupiny a ďalšie druhy diskusií si obyčajne vyžadujú fyzickú prítomnosť účastníkov, v súčasnosti rastie záujem o virtuálnu komunikáciu v rámci skupiny. Veľmi populárne je vedenie skupinovej diskusie prostredníctvom on-line technológií. 4.1 Účel metódy Fokusová skupina umožňuje zoskupiť (zhromaždiť), súčasne alebo postupne, rozdielnych účastníkov programu (manažérov, prevádzkový personál alebo príjemcov služieb) a zozbierať zväčša kvalitatívne informácie v relatívne krátkom časovom horizonte. V rámci vzájomného zdieľania a porovnávania skúseností a pohľadov, účastníci fokusových skupín prinášajú svoje poznatky, názory a pohľady. V nadväznosti na interakciu a konfrontáciu rozličných uhlov pohľadu na danú tému, táto metóda slúži k odhaleniu vnímania a názorov účastníkov na témy a otázky nevyhnutné k realizácii predmetného hodnotenia. Tieto sa môžu týkať  implementácie, výstupov alebo výsledkov intervencie. Táto metóda môže slúžiť aj na vyhodnocovanie citlivých tém. Fokusová skupina je nástrojom participatívnej formy hodnotenia. Zahrnutím aktérov (vrátane príjemcov podpory programu) ako spolupracovníkov, účastníkov hodnotenia tak je zabezpečené, že závery štúdie (hodnotenia) budú dôveryhodnejšie a lepšie akceptovateľné. Fokusová skupina môže byť použitá za účelom overenia zozbieraných údajov alebo na ich doplnenie. 4.2 Podmienky použitia Fokusová skupina je primárnym zdrojom kvalitatívnych údajov, obyčajne kombinovaná s inými kvalitatívnymi metódami. Túto metódu je dobre použiť v tých prípadoch, kedy hodnotiace úlohy a problémy, ktoré je potrebné riešiť, vyvolávajú odlišné možnosti riešenia a diskusia môže viesť k hlbšiemu a dôslednejšiemu prehodnoteniu viacerých hľadísk. Fokusová skupina predstavuje významnú metódu pri zbere údajov, kde je významný rozdiel medzi realizátormi intervencie a tými, ktorí rozhodujú. Vo všeobecnosti príklady dobrej praxe poukazujú na to, že najlepšie je pracovať s homogénnou ale kontrastnou skupinou, čím sa produkujú informácie, ktoré môžu vysvetliť rozličné pohľady, skúsenosti a názory, rozličných zainteresovaných strán. Fokusová skupina predstavuje bežne používaný nástroj pri zbere údajov potrebných na vykonávanie rôznych druhov hodnotení EŠIF. Môže byť použitá na testovanie inovatívnych opatrení, objasnenie cieľov intervencie, vyhodnotenie a identifikovanie problémov a potrieb regiónu či zlepšenie prebiehajúcej intervencie. Použitie tohto nástroja je relevantné vo všetkých typoch hodnotenia. 4.3 Hlavné kroky 1. Výber účastníkov Zloženie skupiny a počet stretnutí fokusovej skupiny, závisí od konkrétnych požiadaviek hodnotenia. Je vhodné vybrať účastníkov takým spôsobom, aby sa zabezpečil určitý stupeň homogenity v rámci skupiny a vyformovalo sa niekoľko skupín rozličného zloženia. Obmedzenie práce na jednu skupinu môže ohroziť vierohodnosť štúdie. Neodporúča sa vytvárať skupinu tak, že existuje významná nerovnováha v pracovnom postavení (zaradení) v rámci skupiny. Rozmanitosť (rozdielnosť) v iných charakteristikách2 zastúpených v každej fokusovej skupine je však žiaduca. Optimálne číslo účastníkov je 6 až 8 na skupinu, čím má každá osoba možnosť vyjadriť sa k danému problému. Obyčajne sa účastníci fokusovej skupiny vzájomne nepoznajú a to prispieva k hodnovernosti predmetnej štúdie. Avšak v niektorých prípadoch to môže byť prospešné pracovať s prirodzene sa formujúcou skupinou. Napríklad, ak sa téma na hodnotenie sústreďuje na to ako organizácia chápe politický cieľ a ako si to predstavuje v praxi. Účastníci sú niekedy odmeňovaní; môže ísť o preplatenie cestovných výdavkov, zabezpečenie občerstvenia a pod. 2. Výber a školenie moderátorov diskusie V skupinovej diskusii má kľúčovú úlohu moderátor. Táto úloha si vyžaduje dobré organizačné vlastnosti, schopnosť vytvoriť atmosféru, v ktorej sa účastníci budú cítiť pohodlne a udržať ich záujem až do konca stretnutia. Úloha moderátora si vyžaduje aj dobré komunikačné vlastnosti, vedomosti o prejednávanom probléme a  kapacitu skúmať predloženú tému do hĺbky. Moderátor vedie diskusiu a kladie účastníkom otázky, musí sa držať témy/problému a rešpektovať „citlivé zóny” respondenta. Môže vyvolať situácie, do ktorých by sa respondent inak nedostal, nesmie ale u respondenta vyvolať nátlak. Ide mu predovšetkým o naplnenie cieľa výskumu. V rámci kvalitatívneho rozhovoru môže moderátor od respondenta chcieť vysvetlenie jeho činov a postojov. Dôležitým prvkom je vybrať moderátorov, ktorí disponujú vyššie uvedenými vlastnosťami, alebo zabezpečiť ich prípravu. Je užitočné mať k dispozícii spolupracovníka pre moderátora, hlavne ak zasadnutie nie je nahrávané. V takomto prípade spolupracovník moderátora môže zaznamenať poznámky, zatiaľ čo moderátor vedie a usmerňuje diskusiu. 3. Definovanie tém Nevyhnutnosťou pre správne smerovanie fokusovej skupiny je definovanie a obmedzenie diskutovaných tém tak, aby všetci účastníci mali možnosť participovať v diskusii. Zoznam štyroch alebo piatich otvorených otázok vyjadrených jednoduchým jazykom je pre bežnú fokusovú skupinu obyčajne dostatočný. Úlohou moderátora je zapojiť do diskusie k danej otázke alebo téme čo najviac účastníkov . 4. Priebeh diskusie Diskusia má byť otvorená, uvedie sa jej účel a kladú sa jednoduché otázky. To umožní každému účastníkovi zapojiť sa. V priebehu diskusie je potrebné, aby smerovala k podstate problému. Cieľom moderátora je smerovať diskusiu tak, aby bolo možné získať čo najviac relevantných informácií vo vyhradenom čase. To znamená vedieť sa správne rozhodnúť kedy vstúpiť do diskusie s inou témou a kedy umožniť voľný priebeh diskusie s minimálnymi intervenciami. 5. Analýza a vykazovanie výsledkov Záverečná fáza je zložená zo zhrnutia a porovnania informácií získaných od účastníkov a hľadania rovnakých a odlišných stanovísk. Zhromaždené informácie sú kódované. Interpretácia údajov musí rozlíšiť čo považujú účastníci za zaujímavé a čo považujú za dôležité. Analýza závisí od počtu fokusových skupín a od povahy rozhovorov (štruktúrovaná forma). Výsledky z rôznych skupín sú následne porovnávané. 4.4 Silné stránky a obmedzenia Tento typ metódy poskytuje možnosť získať podrobnejšie informácie týkajúce sa diskutovanej témy alebo problému. Vzhľadom k tomu, že údaje sa získavajú v rámci diskusie v skupine, pohľad na danú tému je menej ovplyvnený interakciou s výskumníkom ako pri  individuálnom rozhovore. Vzhľadom na počet osôb zúčastnených na fokusovej skupiny umožňuje skupinová diskusia dospieť k všeobecnému názoru na konkrétnu intervenciu, pričom istá „kontrola kvality” sa deje diskusiou, čo umožňuje vylúčenie extrémnych názorov. Ďalšou výhodou je, že v krátkom časovom horizonte (1,5 hodiny – 2 hodiny), je možné zozbierať veľké množstvo kvalitatívnych informácií. Táto technika si však vyžaduje špecifické zručnosti moderátora na manažovanie skupinovej dynamiky a vybalansovanie diskusie. niekedy sa v odbornej  literatúre stretávame s pojmom ohnisková skupina↩︎ Vek, pohlavie, kompetencie…↩︎ "],["prípadová-štúdia.html", "Kapitola 5 Prípadová štúdia 5.1 Účel metódy 5.2 Podmienky použitia 5.3 Hlavné kroky5 5.4 Silné stránky a obmedzenia", " Kapitola 5 Prípadová štúdia Prípadová štúdia je metódou kvalitatívneho výskumu a je zameraná na jeden sociálny subjekt resp. jav, ktorý sleduje a spracúva ako celok zo všetkých relevantných aspektov v jeho jedinečnosti a komplexnosti. Prípadová štúdia slúži na hĺbkový popis a analýzu javu v jeho prirodzenom prostredí. Prípadové štúdie sú bohaté na informácie. Poskytujú detailné hĺbkové porozumenie komplexných skutočných interakcií a procesov. Definovanie vlastnosti konkrétnej prípadovej štúdie je celistvé, pripisujúce osobitnú pozornosť kontextu a nastaveniu. Prípadová štúdia môže analyzovať jeden prípad (single case study)3 alebo viacero prípadov (multiple case study)4. 5.1 Účel metódy Prípadové štúdie sa používajú v nasledujúcich situáciách: Ilustrácia: prípadová štúdia je nástroj, ktorý môže podporiť vierohodnosť hodnotenia. Tento prípad musí byť vybratý starostlivo, pretože musí byť reprezentatívny vzhľadom na intervenciu ako celok alebo dokresliť určitý špecifický prvok – napríklad opatrenie alebo prístup, ktorý mal závažné nedostatky a je potrebné sa mu v budúcnosti vyhnúť. Prieskum: predkladanie hypotézy pre budúci výskum, identifikácia rôznych uhlov pohľadu všetkých zúčastnených strán. Kritická analýza: overenie alebo potvrdenie vyhlásenia týkajúceho sa programu, projektu alebo stratégie. Analýza implementácie: skúmanie rozšírenia služieb a jej mechanizmov, často na rôznych miestach. Analýza dopadov intervencií: porozumenie podstaty procesov produkujúcich dopady. Výsledky prípadovej štúdie sú vždy prezentované formou príbehu (rozprávania), čím poskytujú čitateľovi „vnútorný pohľad” na prípadovú štúdiu a dojem autenticity. 5.2 Podmienky použitia Prípadové štúdie sa v hodnotení používajú pomerne často. Tie prípadové štúdie, ktoré používajú sofistikované výberové metódy majú tendenciu nahradiť rozsiahle kvantitatívne prieskumy vykonávané v rôznych kontextoch. Použitie tejto metódy umožňuje poskytnúť detailný pohľad na vybraný spoločenský fenomén, pričom jej využitie je vhodné pri nových oblastiach, kde neexistuje dostatok teoretických východísk ako podklad pre exaktnejšie metódy výskumu. Prípadová štúdia predstavuje metódu holistickej analýzy aplikovanej na komplexné situácie. Je významná pri identifikovaní dopadov intervencií, rozvíja predpoklady týkajúce sa javov, ktoré spájajú príčiny a následky. Tieto predpoklady by mali byť následne podporené informáciami získanými z iných prípadových štúdií a testované prostredníctvom hľadania alternatívnych vysvetlení. Môže byť užitočná pri pozorovaní očakávaných výsledkov ale aj pre odhalenie tých neočakávaných. Táto metóda je menej vhodná na identifikáciu príčinných väzieb, aj keď môže byť použitá za účelom ich demonštrácie. Prípadová štúdia má čo najkomplexnejšie popisovať skúmaný fenomén. Analýza jednotlivých príčin musí vychádzať z viacerých zdrojov údajov, ako sú rozhovory, pozorovanie v čase, štatistiky, atď. Údaje musia byť krížovo kontrolované. Prípadová štúdia s viacerými prípadmi je obzvlášť vhodná na analýzu jednotlivých členských štátov a regiónov ale aj tematických hodnotení. Flexibilita každej prípadovej štúdie umožňuje zostaviť zodpovedajúci opis charakteristík daného miesta alebo intervencie. Formulácia spoločného súboru otázok, vzhľadom na hodnotenie, uľahčuje analýzu výsledkov získaných z rôznych prípadových štúdií. 5.3 Hlavné kroky5 1. Výber relevantnej metódy Pred samotnou realizáciou procesu vypracovania prípadovej štúdie je potrebné overiť, či uvedený prístup je relevantný na skúmanie daného javu. V zahraničnej literatúre (Yin, 2003) sú uvedené štyri podmienky, kedy je možné použiť prípadovú štúdiu ako vhodnú výskumnú metódu: hľadáme odpovede na otázky „ako?” a „prečo?“, správanie objektu výskumu nie je možné ovplyvniť, sledujeme jav v určitom kontexte, ktorý považujeme za relevantný pre výsledky výskumu, nie sú zreteľné hranice medzi skúmaným javom a kontextom. V prípade, že daný jav spĺňa všetky štyri podmienky pre výskum využitím prípadovej štúdie, v ďalších krokoch je potrebné postupovať nasledovne. 2. Príprava výskumu V rámci prípravy výskumu je potrebné: rozhodnutie o type prípadovej štúdie, výber techník zberu údajov a voľba zdrojov údajov, identifikácia cieľovej skupiny výskumu, definovanie spôsobu kódovania a pravidiel analýzy údajov, získanie dodatočných informácií o skúmanom jave. 3. Výber prípadov Existujú najmenej tri kritériá podľa ktorých sa robí výber prípadov: vhodnosť/prístup, účel na ktorý sú poskytnuté, rozsah v akom môžu byť používané. Výber prípadov je kritický krok na zovšeobecňovanie a zodpovedanie hodnotiacich otázok. Je náročné zdôvodniť výber len na základe vhodnosti. Výber na základe účelu je vhodný vo väčšine prípadov. 4. Zber údajov Teoreticky sa zber údajov vzťahuje na všetky dostupné informácie o prípade, vrátane tých, ktoré vyplývajú z  dokumentácie, správ zo stretnutí a zozbieraných na rôznych úrovniach: rozhovory s vedúcimi projektov a personálom, pozorovanie strán projektu, prieskumy medzi príjemcami služieb poskytovaných projektom. Tieto údaje musia byť zozbierané, zaznamenané (v registri), očistené a zosumarizované len tak môžu byť použité v záverečnej správe. 5. Analýza údajov Realizácia výskumu prostredníctvom použitia prípadových štúdií predstavuje náročný proces, pretože tento druh výskumu disponuje údajmi z rôznych zdrojov. Prvým krokom v procese analýzy údajov je príprava údajov, ktorá v sebe zahŕňa triedenie údajov a identifikovanie tých, ktoré nesúvisia s objektom výskumu. Získané údaje je vhodné klasifikovať a kódovať. Kódovanie údajov predstavuje priradenie číselných alebo textových kódov, ktoré definujú príslušné kategórie vzťahujúce sa na javy alebo ich časti. Následne tieto kódované údaje predstavujú vhodnú podobu na spracovanie a analýzu. Popis každého prípadu má za cieľ previesť výsledky a modely správania získané analýzou do naratívnej podoby a interpretovať ich v zodpovedajúcom kontexte. 6. Interpretácia údajov Prípadová štúdia predstavuje druh výskumu pri ktorom je nevyhnutné interpretovať výsledky nielen na konci výskumu, ale po celú dobu výskumného procesu. Interpretácia údajov si vyžaduje kreativitu a predstavivosť výskumníka. 7. Výsledná správa a prezentácia výsledkov Finálnu hodnotiacu správu je potrebné sprostredkovať vedeckej alebo odbornej verejnosti. Kľúčovým faktorom pri voľbe spôsobu prezentácie je cieľové publikum. 5.4 Silné stránky a obmedzenia Tak ako každá výskumná metóda, aj prípadová štúdia, má svoje silné stránky a obmedzenia, ktoré je potrebné zvážiť pri rozhodovaní návrhu výskumu. Prvoradou výhodou tejto metódy je schopnosť poskytnúť hĺbkovú analýzu subjektu resp. javu v určitom kontexte. Základnou vlastnosťou je jej empirickosť. Používanie tejto metódy je spojené s viacerými obmedzeniami. Z časového hľadiska ide o náročnú metódu pre vedca a aj skúmané subjekty resp. javy. Ďalším dôležitým obmedzením je problematická externá validita výsledkov, ktorá je spôsobená náročnou reprodukovateľnosťou a preto sa jej výsledky nedajú zovšeobecniť na širšiu populáciu. Použitá literatúra "],["panel-expertov.html", "Kapitola 6 Panel expertov 6.1 Účel metódy 6.2 Podmienky použitia 6.3 Hlavné kroky 6.4 Silné stránky a obmedzenia", " Kapitola 6 Panel expertov Panel expertov tvorí pracovná skupina zložená z nezávislých špecialistov (odborníkov) z oblastí, na ktoré sa vzťahuje príslušná intervencia. Títo spoločne diskutujú o vopred zvolenej téme alebo probléme a v konečnom dôsledku navrhujú odporúčania a možnosti riešenia problémov. Panel môže byť považovaný za hodnotiaci nástroj, ktorý je používaný pri dosahovaní konsenzu a pri hľadaní odpovedí na otázky, ktoré sa nedajú zodpovedať inými nástrojmi. Odborníci sú vybraní tak, aby zastupovali resp. reprezentovali všetky uhly pohľadu vyváženým a nestranným spôsobom. Sú to nezávislí odborníci uznávaní v oblasti, ktorá je predmetom intervencie. 6.1 Účel metódy Panel expertov predstavuje všeobecný nástroj, ktorý je používaný pri hodnotení EŠIF. Táto metóda umožňuje hľadanie odpovedí na širokú škálu otázok, od relevantnosti cieľov intervencie až po odhad jej reálnych alebo pravdepodobných efektov. Expertné panely môžu byť obzvlášť nápomocné najmä v spojitosti s posudzovaním kvality a relevantnosti. 6.2 Podmienky použitia Tento nástroj sa odporúča ak máme k dispozícii dostatok odborníkov v predmetnej oblasti a hodnotenie je komplexné. Panel expertov môže byť použitý v rôznych fázach hodnotiaceho procesu. Experti sa môžu stretnúť v živej diskusii alebo online. Panely expertov sú používané za účelom dosiahnutia konsenzu v prípade hľadania odpovedí na komplexné a štruktúrované otázky, pre ktoré iné nástroje neposkytujú jednoznačné alebo dôveryhodné odpovede. Ide o obzvlášť užitočný nástroj vo vzťahu ku komplexným intervenciám, keď je v hodnotení príliš náročné pustiť sa do vysvetlenia alebo klasifikácie kritérií v súvislosti s formulovaním záverov. Vo vzťahu k EŠIF, panel expertov môže byť použitý za účelom vykonania ex-ante hodnotenia. Napríklad panel expertov môže byť požiadaný o odhad pravdepodobnosti dopadu intervencie v oblasti zamestnanosti alebo o posúdenie opodstatnenosti intervencie z hľadiska synergií. Panely expertov môžu byť obzvlášť užitočné pre odhad pravdepodobnosti dopadov pri použití v spojení s mikro a makro ekonomickými technikami modelovania a sú dobrým spôsobom, ako posúdiť, či účinky sú dostatočné alebo nedostatočné. V oblasti európskej politiky súdržnosti, panely expertov môžu pomôcť pri identifikácii dopadov. Táto technika je veľmi univerzálna a môže byť užitočná v každom čase vo fáze formovania alebo rozhodovania o intervencii. Panel expertov môže zasiahnuť na začiatku a na konci hodnotenia, v kombinácii s ďalšími nástrojmi používanými na zber alebo analýzu údajov. Panel expertov môže plniť niekoľko funkcií, je však vhodnejšie obmedziť jeho aktivity iba na vybrané časti hodnotenia: štruktúrovanie cieľov a odhady efektov alebo rozhodnutí. Čím lepšie je panel zadefinovaný, tým viac budú jeho závery dôveryhodnejšie. Spoľahlivosť tohto nástroja môže byť ohrozená, ak sú otázky, ktorými sa odborníci zaoberajú, príliš široké. 6.3 Hlavné kroky 1. Identifikácia zoznamu potenciálnych expertov Členovia panelu musia byť odborníci aspoň v jednej z dotknutých oblastí diskusie, bez konfliktu záujmov a ochotní zapojiť sa do hodnotenia. 2. Výber a mandát expertov Panel je všeobecne vytvorený zo šiestich až dvanástich členov z rozličných oblastí špecializácie. Súčasný trend je rozšíriť spektrum záujmov a usilovať sa o čo najväčšiu rozmanitosť pohľadov (názorov) na danú tému. 3. Výskum Odborníci sa obvykle stretnú tri až šesť krát, v jednomesačných intervaloch, prípadne podľa potreby. Odporúča sa, aby všetky dátumy stretnutí boli plánované na začiatku. Členovia panelu konzultujú dokumentáciu (správy, priebežné štúdie, výskum) a interview s lídrami intervencie. Za účelom získania informácií sa taktiež môžu pohybovať v teréne, spravidla v skupinách po dvoch, aby sa obmedzilo riziko skreslenia. Panely expertov sú používané v spojení s ďalšími metódami. 4. Syntéza Na záver je pripravená záverečná správa, v ktorej sú  formulované kolektívne schválené závery a odporúčania. V prípade nezhody, môže byť užitočné vyjadriť väčšinový názor a doplniť názor menšiny. 6.4 Silné stránky a obmedzenia Panel expertov je veľmi flexibilný nástroj, ktorý môže byť použitý za účelom posúdenia kvalitatívnych a kvantitatívnych údajov, dokonca ak keď sú nekompletné. Ak je tento nástroj použitý efektívne, zvyšuje dôveryhodnosť a prijateľnosť hodnotiacich záverov, lebo rešpektuje rozdiely v názoroch a smeruje ku konsenzu. Ide o relatívne finančne nenáročný a rýchly nástroj. Závery panela expertov majú vysoký stupeň dôveryhodnosti, ak sú jeho členmi nezávislí uznávaní odborníci. Slabou stránkou panela je, že experti musia mať dostatočnú skúsenosť v odbore, čo súčasne znamená, že sú vystavení riziku zaujatosti a neochote kritizovať relevantnosť cieľov alebo sa zamerať na prípadné nežiadúce účinky. Konsenzuálny režim fungovania, na ktorom je založená dynamika panela, vytvára konvergenciu názorov okolo väčšinových hodnôt, ktoré nemusia byť najrelevantnejšie. "],["multikriteriálna-analýza.html", "Kapitola 7 Multikriteriálna analýza 7.1 Účel metódy 7.2 Podmienky použitia 7.3 Hlavné kroky 7.4 Silné stránky a obmedzenia", " Kapitola 7 Multikriteriálna analýza Multikriteriálna analýza sa používa pri porovnávacom posúdení alternatívnych projektov alebo heterogénnych opatrení. Pri tejto metóde je možné vziať do úvahy niekoľko kritérií súčasne. Táto metóda je navrhnutá tak, aby integrovala rozličné možnosti a brala do úvahy názory zainteresovaných strán. Výsledky sú obyčajne zamerané na poskytnutie operatívnych odporúčaní alebo odporúčaní pre budúce činnosti. Cieľom multikriteriálneho hodnotenia je pripraviť ucelený záver a zohľadniť preferencie a priority niekoľkých rôznych partnerov. V prípade sociálno-ekonomických programov EÚ, môžu byť zainteresované rôzne úrovne partnerstva (európske, národné, regionálne). Každý z tejto úrovne je oprávnený stanoviť si svoje vlastné priority a vyjadriť svoje vlastné preferencie v rámci jednotlivých kritérií. 7.1 Účel metódy Multikriteriálna analýza predstavuje metódu kvantitatívneho hodnotenia, kedy výsledkom má byť celkové ohodnotenie stavu a vzájomné porovnanie viacerých možností intervencie príp. problému. Túto metódu je možné použiť v prípade, ak analyzovaná situácia resp. problém závisí od rozličných faktorov (sociálnych, ekonomických), ktoré je náročné uviesť pri porovnávaní a hodnotení na jednu platformu. Účelom tohto nástroja je vytvoriť štruktúru a kombinovať rozličné kritériá, ktoré je potrebné vziať do úvahy pri rozhodovaní. Pri tejto metóde sa stanovia kritériá K1, K2, K3….Kn, ktoré ovplyvňujú riešenie danej situácie resp. problému. Následne sa dané kritéria zhodnotia a priradia sa im váhy podľa dôležitosti a vplyvu na riešenie. Multikriteriálna analýza je syntézou vyjadrených názorov, za účelom zistiť prioritnú štruktúru, analyzovať konfliktné situácie, formulovať odporúčania alebo vybrať najvhodnejšie operačné riešenia. Oblasti použitia môžu zahŕňať napríklad: Odporúčania k realokácii rozpočtov, a to počas realizácie alebo v procese prípravy nasledujúcej intervencie. Napr. najmenej úspešným intervenciám sa takto zníži rozpočet alebo dôjde k ich reorganizácii a zvýšeniu efektívnosti. Šírenie osvedčených postupov (príklady dobrej praxe). Informácie o opatreniach, považovaných za najúspešnejšie (dobrá prax) môžu byť šírené prostredníctvom niektorých masovokomunikačných prostriedkov, pomocou ktorých orgány zodpovedné za intervenciu môžu prezentovať verejnosti ako boli vynaložené prostriedky. Zverejnenie konkrétnych príkladov úspešných intervencií môže tiež pomôcť manažérom nastaviť financovanie obdobných intervencií. Spätná väzba užitočná pri výbere budúcich intervencií. Výber hodnotiacich kritérií, ich praktická definícia a ich váha predstavujú užitočný príspevok k multikriteriálnej analýze. Tento nástroj umožňuje formulovať jasný, úplný a ucelený opis intervencií a priorít zainteresovaných aktérov. Posilnenie procesu výberu projektov. Je pomerne jednoduché transformovať kritériá, bodovacej stupnice a koeficienty (váhy) do systému výberu projektov, ak je tento systém založený na rovnakom základe. 7.2 Podmienky použitia Multikriteriálna analýza je nástroj na porovnávanie alternatív, v ktorom je zohľadnených niekoľko hľadísk, a preto je obzvlášť užitočná počas formulovania názoru, týkajúceho sa zložitých problémov. Táto analýza sa používa predovšetkým vo fáze formovania záverov, a to hlavne v komplexných prípadoch a najmä vtedy, kedy proti sebe stoja rôzne kritériá (pracovné miesta a životné prostredie) alebo ak je výber medzi kritériami komplikovaný. Vo všeobecnosti, táto metóda je používaná hlavne pri ex-ante hodnoteniach intervencií a ich variantách (rozloženie diaľnice, výstavba novej infraštruktúry). Menej často je, multikriteriálna analýza používaná v priebežnom a ex-post hodnotení intervencií. 7.3 Hlavné kroky 1. Identifikácia cieľa alebo definícia problému Prvým základným krokom multikriteriálnej analýzy je vymedzenie cieľa, resp. definovanie problému, ktorému má proces rozhodovania pomôcť. Tento krok v sebe zahŕňa súpis plánovaných a realizovaných intervencií alebo činností, ktoré budú podrobené  multikriteriálnej analýze. 2. Stanovenie hodnotiacich kritérií Osobitnú pozornosť je treba venovať výberu a definovaniu kritérií. Vymedzenie kritérií má byť čo najviac vyčerpávajúce. Kritéria musia odrážať preferencie tvorcov rozhodnutí alebo rôzne uhly pohľadu, a súčasne sumarizovať a zoskupovať spolu rôzne charakteristické rozmery použité pre vyhodnocovanie daného cieľa resp. problému. Počet kritérií má byť obmedzený, pričom na základe skúseností sa odporúča 7 až 12 kritérií. V prípade, že na hodnotení participujú tí, ktorí rozhodujú príp. iné zainteresované strany, je možné ich zahrnúť do procesu identifikácie hodnotiacich kritérií a to prostredníctvom diskusie6 zameranej na hľadanie konsenzu. Na základe toho sa vytvorí zoznam kritérií, ktorý bude odrážať preferencie všetkých zainteresovaných strán. 3. Identifikácia alternatív Ďalší krok analýzy v sebe zahŕňa identifikovanie súboru alternatívnych možností, ktoré by malo zaistiť komplexnosť a zabezpečiť, že nevynecháme žiadnu z možností. Jednotlivé alternatívne možnosti majú byť rozmanité avšak ich počet má byť obmedzený. 4. Stretnutia zainteresovaných strán Stretnutia zainteresovaných strán, ako už bolo spomenuté vyššie, môžu byť taktiež použité na identifikáciu súboru alternatívnych možností. Niekedy je potrebné uskutočniť 2 a viac stretnutí za účelom podrobnejšieho preskúmania jednotlivých možností a ich obmedzení7. 5. Tvorba multikriteriálnej hodnotiacej matice Na základe kritérií a opatrení (alebo skupín alebo časti opatrení), ktoré sa majú hodnotiť, by mal hodnotiaci tím vytvoriť multikriteriálnu hodnotiacu maticu. Táto matica predstavuje tabuľku so stĺpcami, ktorých počet je rovný počtu alternatív, ktoré sa budú porovnávať a počet riadkov je rovný počtu kritérií. Každá bunka predstavuje vyhodnotenie jednej možnosti pre jedno kritérium. Multikriteriálna analýza vyžaduje vyhodnotenie všetkých alternatívnych možností pre všetky kritériá (žiadna bunka nesmie zostať prázdna). 6. Váhy kritérií V tomto kroku dochádza k zapracovaniu preferencií zainteresovaných subjektov do celého procesu. Nie každé kritérium je rovnako dôležité a práve váhami sa stanoví relatívna dôležitosť každého kritéria voči ostatným. Vo všeobecnosti platí, že suma všetkých váh je rovná 1. Pri stanovení váh je možné využiť niekoľko metód. Základné z nich je možné rozdeliť na rankingové8, ratingové9 a trade-off analýzu10. 7. Hodnotenie alternatív Jednotlivé alternatívy sú hodnotené pomocou vybraných faktorov. Analýzu môžeme definovať minimalizačne tzn., čím je hodnota kritéria pre danú alternatívu menšia, tým lepšie alebo maximalizačne tzn., že čím je hodnota kritéria pre danú alternatívu vyššia, tým lepšie. 8. Rozhodovacie pravidlá V tomto záverečnom kroku sa určí rozhodovacie pravidlo, agregačná funkcia, ktorá zoradí, resp. porovná jednotlivé alternatívy tak, aby bolo možné určiť tú najvhodnejšiu možnosť. Víťazná alternatíva sa tiež označuje pojmom výsledok rozhodovania. Alternatíva Váhy Mesto 1 Mesto 2 Mesto 3 Kritériá w HF1 HF1*w HF2 Miera zamestnanosti 0,5 78 39 82 Kvalita ovzdušia 0,2 48 9,6 59 Dopravná infraštruktúra 0,3 5 1,5 8 Vážený súčet 1,0   50,1   Poradie     3.   7.4 Silné stránky a obmedzenia Multikriteriálna analýza poskytuje koncepciu, v ktorej sa všetci aktéri (zainteresované strany) môžu zúčastniť rozhodovania a riešenia problémov. Sila multikriteriálnej analýzy spočíva v tom, že umožňuje brať do úvahy hodnoty a názory niekoľkých subjektov a spracovať ich kvantitatívnym spôsobom. Opatrenie, ktoré má nízke skóre pre všetky kritériá, nikdy nebude mať vysoké vážené globálne skóre. Tvorcovia rozhodnutí často preferujú metódy tohto druhu, pretože sú zapojení do procesu pomocou relatívne jednoduchého technického rámca. Použitie multikriteriálnej analýzy môžu limitovať špecifické problémy implementácie alebo požiadavky na účasť sektorových expertov na hodnotení. Ak táto metóda nie je používaná interaktívnym spôsobom, môže sa to odraziť v procese stanovenia kritérií a ich váh. Brainstorming predstavuje efektívny spôsob pre rozhodovanie zainteresovaných strán pri identifikovaní a vytváraní súboru kritérií↩︎ Časť alternatív môže byť označená ako nevhodná alebo nevyhovujúca vzhľadom na rôzne obmedzenia – chýbajúca hodnota, atď.↩︎ Rankingové metódy – zoradenie kritérií podľa preferencií zainteresovaných strán a následné pridelenie hodnoty na základe dohodnutých pravidiel.↩︎ Ratingové metódy – dopredu dohodnutá mierka s presne stanoveným počtom bodov, ktoré sa budú rozdeľovať medzi jednotlivé kritériá.↩︎ Trade-off analýza – výber z dvoch alternatív s prihliadnutím na jedno kritérium, pričom je potrebné sa rozhodnúť v prospech alternatívy 1 alebo alternatívy 2.↩︎ "],["logický-rámec.html", "Kapitola 8 Logický rámec 8.1 Účel 8.2 Komponenty logického rámca 8.3 Hlavné kroky 8.4 Silné stránky a obmedzenia", " Kapitola 8 Logický rámec 8.1 Účel Logický rámec (logframe) je nástrojom na plánovanie a riadenie intervencií. Má formu tabuľky (matice), ktorá jasným, jednoduchým, logickým a systematickým spôsobom poskytuje základné informácie o kľúčových komponentoch intervencie (projektu, programu,…). Popisuje hierarchiu cieľov (intervenčnú logiku), kritické faktory úspechu aj to ako budú monitorované a hodnotené prínosy intervencie. Logický rámec nemá žiadnu univerzálnu definíciu, je len modelom, nástrojom resp. pomôckou. Najčastejšie sa používa na plánovanie a prípravu intervencií. Slúži však aj počas realizácie, využíva sa pri monitorovaní aj hodnotení intervencií. Logický rámec je zjednodušenou schémou projektu, programu, alebo inej intervencie a predstavuje cestovnú mapu, ktorá je základom pre proces plánovania, riadenia, komunikácie a hodnotenia. Je to vysvetlenie toho, čo má intervencia dosiahnuť a ako to má dosiahnuť; inak povedané ako intervencia dosiahne svoje projektové/špecifické ciele a ako tieto ciele prispejú k dosiahnutiu celkových/strategických cieľov. Logický rámec teda sumarizuje štandardným spôsobom: Čo chce intervencia (projekt, program, …) dosiahnuť, čiže ciele Aké aktivity budú realizované na to, aby sa dosiahli výstupy a ciele Aké zdroje (vstupy) sú na to potrebné Aké možné problémy (predpoklady a riziká) by mohli ohroziť úspech intervencie Ako bude meraný (ukazovatele) a overený (zdroje overenia) pokrok a konečný úspech intervencie (projektu). Štandardná matica logického rámca označená poradím, v akom sa vypĺňajú jednotlivé časti. Popis projektu Ukazovatele Zdroje na overenie Predpoklady 1 Celkový cieľ – príspevok projektu k cieľom programu (dopad) 8 Ako budeme merať strategický cieľ kvantitatívne, kvalitatívne a v akom čase 9 Ako budú zozbierané informácie, kedy a kým 2 Cieľ projektu – priamy prínos pre cieľové skupiny (výsledky) 10 Ako budeme merať cieľ projektu kvantitatívne, kvalitatívne a v akom čase 11 Ako budú zozbierané informácie, kedy a kým 7 Ak sme dosiahli projektové ciele, aký predpoklad musí byť splnený, aby sme dosiahli strategické ciele 3 Výstupy – hmatateľné produkty, služby 12 Ako budeme merať výstupy kvantitatívne, kvalitatívne a v akom čase 13 Ako budú zozbierané informácie, kedy a kým 6 Ak sme dosiahli výstupy, aký predpoklad musí byť splnený, aby sme dosiahli ciele 4 Aktivity – úlohy, ktoré musia byť urobené, aby sme dosiahli výstupy 5 Ak sú ukončené aktivity, aký predpoklad musí byť splnený, aby sme dosiahli výstupy 8.2 Komponenty logického rámca Prvý stĺpec logického rámca predstavuje logiku projektu / intervencie. Intervenčná logika prezentuje logický reťazec: vstup –&gt; výstup –&gt; výsledok –&gt; dopad (input –&gt; output –&gt; result –&gt; impact), t.j. aké zdroje využijeme, aké výstupy z nich prostredníctvom aktivít dostaneme a aké zmeny či prínosy (v krátkodobom a dlhodobom horizonte) budú výsledkami a dopadmi intervencie. Vstupmi sú všetky finančné, materiálne a ľudské zdroje potrebné na realizáciu aktivít. Môže to byť čas, ľudia, dobrovoľníci, peniaze, materiál, zariadenia, technológie, infraštruktúra, …. Vstupy sa prostredníctvom aktivít menia na výstupy. Aktivity sú teda činnosti, pri ktorých sú vstupy projektu transformované na výstupy. Aktivitou môže byť prieskum, projektové práce, výstavba, nákup vybavenia, zaškolenie personálu a podobne. Výstupy (outputs) sú produktom aktivít intervencie a môžu to byť zariadenia alebo vzdelávanie, či služby poskytnuté intervenciou. Sú jasne definované, časovo aj vecne, a smerujú k splneniu cieľa. Napríklad výstupom budovania čistiarne odpadových vôd je funkčná čistiareň, alebo výstupom školení sú preškolení nezamestnaní. Výstupy sú plne pod kontrolou zodpovedných operátorov teda tých, ktorí intervencie riadia a pravidelne o nich podávajú správy. Výstupy sa dajú kúpiť a sú rozpočtované. Ich neplnenie môže pre prijímateľa znamenať krátenie výšky dotácie. Výsledky11 (results, alebo aj immediate či short-term outcomes) sú okamžité výhody, efekty pre priamych príjemcov financovaných aktivít , napr. čistá voda v rieke, alebo pracovné miesta pre preškolených nezamestnaných. Operátori ich nemôžu plne kontrolovať a nedajú sa kúpiť. Sú ovplyvnené ďalšími externými faktormi, ktoré už nie sú pod kontrolou operátorov. Ak hovoríme o výsledkoch zaujíma nás čo sa zmenilo (výsledky), nie čo sme urobili (výstupy). Výsledok je zmena, ktorá bola cieľom intervencie a ktorú sme chceli dosiahnuť. Pýtame sa naň často aj otázkou „a čo”? Vyškolili sme nezamestnaných, a čo? Akú zmenu sme tým chceli dosiahnuť? Chceli sme ich motivovať? Zvýšiť ich šance, aby si našli prácu? Chceme, aby začali podnikať? Dopady (impacts alebo long-term outcomes) sú akékoľvek dôsledky intervencie nasledujúce po výsledku, t.j. v dlhšom čase a týkajú sa širšej skupiny obyvateľstva. Zvyčajne sa dajú hodnotiť až s odstupom času po ukončení intervencie. Niekedy je možné sledovať dopady s odstupom 1 – 2 rokov (často v prípade infraštruktúrnych projektov), inokedy na sledovanie dopadov je potrebný podstatne dlhší čas (aj 15 rokov a viac v prípade tzv. mäkkých projektov). Ak sa vrátime k predchádzajúcim príkladom, dopadom môže byť napr. zlepšenie stavu fauny a flóry, alebo znížená nezamestnanosť v regióne. 8.2.1 Ciele Každý projekt by mal prispieť k celkovému/strategickému cieľu, ktorý býva stanovený na vyššej úrovni (zväčša vo výzve ak ide o dopytovo orientované projekty). Tento cieľ je premietnutý do dlhodobého pozitívneho dopadu na širšiu populáciu (napr. zlepšenie kvality povrchových vôd, podpora sociálno-ekonomického rozvoja regiónu, či zníženie chudoby vo vidieckych oblastiach). Celkové/strategické ciele sú vyjadrené dopadmi, kým projektové ciele by sa mali premietnuť do výsledkov (napr. zlepšená kvalita vody v recipiente, získanie zamestnania a pod.). Niekedy sa uvádzajú aj operatívne ciele (čo sú vlastne aktivity) a tie sú vyjadrené vo výstupoch (napr. vybudovať ČOV, zrealizovať školenie). Cieľ projektu, zámer je definovaný ako plánované zlepšenie situácie – cieľový stav v konkrétnej oblasti, ktorý je dôsledkom realizovaných aktivít a výstupov projektu pri splnení nevyhnutných predpokladov. Je vyjadrením toho, čo chce projekt bezprostredne dosiahnuť (napr. zvýšiť poľnohospodársku produkciu) projektové ciele by sa mali premietnuť do výsledkov (napr. zlepšenie šance zamestnať sa pre dlhodobo nezamestnaných prostredníctvom školenia). Niekedy sa uvádzajú aj tzv. operatívne ciele a tie sú vyjadrené ako aktivity a premietajú sa do výstupov (napr. zrealizovať školenie dlhodobo nezamestnaných). 8.2.2 Predpoklady Poslednú časť logického rámca tvoria predpoklady. Sú to externé faktory, o ktorých vieme, ale sú mimo dosahu projektového riadenia a môžu ovplyvniť (ne)úspech projektu. Predpoklady sa formulujú nasledovne: Ak sa uskutočnili aktivity a sú splnené predpoklady na úrovni aktivít, potom sa dopracujeme k výstupom, ak máme výstupy a sú splnené predpoklady na tejto úrovni, potom sa nám podarí dosiahnuť výsledky a rovnakým spôsobom za stanovených predpokladov prispejeme k celkovému cieľu. Je možné pomerne presne povedať, čo nie je predpokladom: ak vieme, že podmienka nebude splnená, nemôžeme ju do logického rámca zahrnúť a projekt musíme prepracovať, ak vieme, že podmienka bude určite splnená, tiež nehovoríme o predpoklade. Rovnako súčasťou predpokladov nemôžu byť nutné podmienky na realizáciu projektu ako je napr. ochota partnera spolupracovať, alebo dostatok finančných zdrojov, a pod. 8.2.3 Ukazovatele Súčasťou logického rámca sú aj ukazovatele. Objektívne overiteľné ukazovatele (indikátory) sa stanovujú na úrovni výstupov, výsledkov a dopadov. Ukazovatele sú určené kvantitatívne, alebo kvalitatívne a sú základom pre monitorovanie a hodnotenie projektov. Obsahujú hodnoty (čísla), alebo parametre kvality, prostredníctvom ktorých môžeme dokladovať úspešnosť projektu. Ukazovatele by mali byť merateľné pri minimálnych nákladoch. Mali by byť zadefinované v zmysle kvality, kvantity a času, t.j. malo by byť jasné kto zbiera tieto informácie, akým spôsobom a ako často. Najväčší počet ukazovateľov je na úrovni výstupov a smerom k dopadom sa tento počet zužuje, často na jeden či dva ukazovatele. Samotný projekt vždy len prispieva k dosahovaniu ukazovateľov na úrovni dopadov. Zdroje overenia sa tvoria spolu s definovaním ukazovateľov a určujú odkiaľ sa budú čerpať stanovené údaje ukazovateľov. Účelom je zozbierať ukazovatele z existujúcich systémov. Užitočným zdrojom môže byť Štatistický úrad a iné inštitúcie, ktoré zbierajú sektorové údaje. 8.3 Hlavné kroky Plánovanie intervencie (projektu) a príprava logického rámca prebieha v dvoch fázach: analytickej a plánovacej. V plánovacej fáze je potrebné: vytvoriť zoznam činností/ aktivít projektu rozdeliť úlohy stanoviť náväznosti určiť začiatok a trvanie aktivít pripraviť plán aktivít určiť míľniky Plán aktivít, ktorý slúži na prezentáciu aktivít projektu a zohľadňuje logickú následnosť aktivít, ich vzájomné závislosti, trvanie, prerozdelenie úloh a zodpovednosti. Plán aktivít pomáha špecifikovať náklady a zdroje. Plán aktivít je základom na prípravu rozpočtu projektu a určenie ďalších potrebných zdrojov – ľudských aj materiálnych. Analytická fáza pozostáva zo štyroch analýz, a to z analýzy: zainteresovaných strán, problémov, cieľov, a stratégií 8.3.1 Analýza zainteresovaných strán Táto analýza je technikou na identifikovanie kľúčových aktérov, na získavanie podpory a prekonanie odporu tých, ktorí majú z rôznych dôvodov výhrady voči realizácii projektu. Jej predmetom sú všetky subjekty, ktoré môžu intervenciu ovplyvniť, rozhodovať o nej, mať záujem na jej úspechu, či neúspechu. Základom analýzy je rozdelenie zainteresovaných strán do kategórií podľa ich vplyvu (príp. veľkosti) a podľa záujmu. Nemajú záujem Majú záujem Veľký vplyv Užitoční na rozhodovanie: uspokojte latentní Najkritickejšia skupina: spolupracujte promotéri Malý vplyv Najmenej dôležití: monitorujte alebo ignorujte apatickí Dôležití, potrebujú posilniť: zainteresujte, informujte obhajcovia Analýza sa snaží maximalizovať pozitívne dopady projektu (sociálne, ekonomické, …) na cieľové skupiny a minimalizovať možné negatívne dopady (vrátane konfliktov záujmových skupín). Tento proces zahŕňa: identifikáciu všetkých zainteresovaných skupín, zistenie ich záujmov, vplyvu a kapacity podieľať sa na intervencii, a identifikáciu vzájomných vzťahov medzi zainteresovanými. 8.3.2 Analýza problémov Analýza problému identifikuje nedostatky, potreby a problémy a snaží sa nájsť kauzálne súvislosti (príčina - následok) medzi týmito problémami. V tejto analýze je kľúčové definovať hlavný problém(y), ktorý bude intervencia riešiť. Optimálnym prístupom je vizualizácia v podobe stromu problémov, kde hlavný problém je základ (kmeň stromu), nad ním sa uvádzajú dôsledky a pod ním príčiny, ktoré problém(y) spôsobujú. Strom problémov by mali tvoriť zainteresované strany. Ak ich je príliš veľa, môžu sa rozdeliť do skupín a každá skupina pripraví vlastnú verziu. Tento model umožní zjednodušiť realitu a aj preto nemôže úplne vysvetliť zložitosť všetkých kauzálnych vzťahov. Poslúži však na jednoduché modelové zobrazenie kauzálnych vzťahov. Tieto vzťahy začínajú dolu príčinami a pokračujú vyššie následkami (zjednodušene ak - potom). Takéto zobrazenie môže vyzerať nasledovne: 8.3.3 Analýza cieľov Analýza cieľov znamená transformáciu problémov do úspešného riešenia. Znázorňuje rovnakú situáciu, ale s tým, že problémy sú už vyriešené. Všetky negatívne situácie sú zmenené na opak, čiže pozitívne. Problémy sa menia na ciele, čiže napr. „používanie zdrojov so zlou kvalitou vody” je transformované na „používanie zdrojov s kvalitnou vodou”. Strom cieľov prezentuje kauzálne vzťahy v plánovanej situácii po vyriešení problémov. Analýza cieľov by mala pomôcť pri zvažovaní priorít a realizovateľnosti cieľov. 8.3.4 Analýza stratégií Analýza cieľov zvyčajne poskytne komplexnejší obraz intervencie, ale zriedka je k dispozícii dostatok finančných prostriedkov na riešenie všetkých problémov. Z toho dôvodu je potrebné vybrať relevantnú časť intervencie. Výber prebieha na základe rôznych kritérií, zvyčajne sa posudzuje: Dostatok zdrojov Príspevok k hlavným cieľom politiky Prínos pre cieľovú skupinu Komplementarita s prebiehajúcimi alebo plánovanými intervenciami Finančné a ekonomické prínosy Budovanie kapacít Technická realizovateľnosť Environmentálne dopady Tieto kritériá určia aká bude intervencia a tvoria základ, podľa ktorého sa tvorí logický rámec. 8.4 Silné stránky a obmedzenia Silnou stránkou logického rámca je, že núti ľudí premýšľať o tom, ako má intervencia dosiahnuť zmenu popísať ako budú aktivity produkovať výstupy a dosahovať ciele. Poskytuje teda jednoduché zhrnutie kľúčových prvkov intervencie, čo umožňuje rýchlo pochopiť podstatu intervencie - čo a ako sa snaží robiť a preto je pomerne obľúbeným nástrojom. Napriek tomu má logický rámec aj svoje nedostatky. Je to v prvom rade model, ktorý je zjednodušením reality, čo nie je problém, ak sa s ním tak pracuje. Logický rámec je založený na lineárnej logike, ktorá zdôrazňuje príčinu a následok. To sa dá považovať za dosť mechanistické, lebo v skutočnosti môže byť zmena veľmi zložitým procesom. Často je považovaný za príliš rigidný, určujúci jedinú plánovanú cestu zmeny, kým v skutočnosti môže existovať veľa rôznych ciest ako sa dopracovať k stanovenej zmene. Môže sa stať, že niektorí logický rámec vnímajú ako určujúci a intervencia sa bude striktne držať logického rámca namiesto toho, aby sa vyvíjala na základe aktuálnej situácie. Jedným z dôvodov je, že realizátori majú pocit, že musia vykonávať činnosti definované v logickom rámci, najmä ak sa o týchto činnostiach na začiatku intenzívne diskutovalo. Ďalší aspekt spočíva v tom, že ukazovatele sa formulujú na začiatku intervencie pričom hlavne v dlhšom životnom cykle intervencií je odchýlka od plánu skôr normou než výnimkou. Pojmom výsledky sa niekedy sumárne označujú všetky efekty intervencií, čiže výstupy, výsledky aj dopady↩︎ "],["pozorovanie.html", "Kapitola 9 Pozorovanie 9.1 Účel 9.2 Podmienky použitia 9.3 Hlavné kroky 9.4 Silné stránky a obmedzenia", " Kapitola 9 Pozorovanie 9.1 Účel Pozorovanie je súborom nástrojov kvalitatívneho charakteru na skúmanie javov v ich prirodzenom prostredí. Súčasťou pozorovania nie sú len vizuálne, ale často aj sluchové a iné vnemy. Počas pozorovania sa zaznamenáva správanie, interakcie alebo udalosti. Pozorovanie môžeme klasifikovať ako: skryté, alebo otvorené, podľa toho, či sú o ňom účastníci informovaní, alebo nie; zúčastnené (participatívne), alebo nezúčastnené, podľa toho do akej miery, pozorovateľ participuje na dianí; štruktúrované alebo neštruktúrované, podľa toho, či prebieha podľa vopred určeného predpisu. Ten, kto realizuje pozorovanie môže byť: úplným účastníkom pozorovanej skupiny, pričom neinformuje o svojej pravej totožnosti; účastníkom ako pozorovateľ, kedy je v úlohe člena skupiny, ale ostatní o jeho úlohe pozorovateľa vedia; pozorovateľom, ktorý je v skupine, ale kladie otázky a na dianí v skupine sa nezúčastňuje, alebo úplný pozorovateľ, ktorý pozoruje zvonku, pričom účastníci ani nevedia, že sú pozorovaní a ich správanie sa tým nie je ovplyvnené, tento spôsob však nie je možný v uzatvorených komunitách. 9.2 Podmienky použitia Pozorovanie je všeobecná metóda, ktorá zahŕňa zber, interpretáciu a porovnanie údajov, podobne ako pri prípadových štúdiách. Preto je táto metóda vhodná na analýzu efektov intervencií, ktoré sú inovatívne či neznáme, ale aj na objasnenie faktorov, ktoré ovplyvňujú zdanlivý úspech či neúspech hodnotených intervencií. Pozorovacie techniky slúžia na odhalenie rozdielov medzi tým ako chápu intervencie vysoko postavení manažéri vo verejnej správe a ako sú chápané jednotlivcami v skutočnom živote. Pozorovanie býva často obmedzené malým počtom prípadov. Zovšeobecnenie je preto možné iba v prípade, že intervencie sú dostatočne homogénne. 9.3 Hlavné kroky Pozorovanie sa skladá z niekoľkých základných krokov. Presnejšia špecifikácia jednotlivých krokov závisí od typu zvoleného pozorovania. Zúčastnené pozorovanie patrí k najdôležitejším metódam kvalitatívneho výskumu. Dá sa ním popísať čo sa deje, kto, alebo čo sa zúčastňuje diania, kedy a kde sa veci dejú, ako sa objavujú a prečo. Zúčastnené pozorovanie je vhodné, ak: jav, ktorý skúmame je málo preskúmaný, medzi názormi členov pozorovanej skupiny a tých, ktorí nie sú členmi tejto skupiny sú veľké rozdiely, alebo ak jav nie je možné sledovať osobou mimo skupiny. Ak sa pozorovateľ sám zúčastňuje diania, umožňuje mu to odhaliť vnútorný pohľad na vec a veľa otázok sa dá vysvetliť len takýmto spôsobom. V priebehu pozorovania sa používajú všetky dostupné nástroje na zber údajov, t.j. rôzne typy rozhovorov, audio, video nahrávky a pod. Zúčastnené pozorovanie prebieha v nasledovných krokoch: 1. Výber situácie na pozorovanie/ nadviazanie kontaktu Získať prístup do terénu a vytvoriť si kontakt s účastníkmi situácie je časovo náročný proces. Až po tom, keď si na seba účastníci zvyknú, môže začať samotné pozorovanie. Kľúčovou osobou (osobami) je informátor. Mal by to byť niekto, kto dôverne pozná prostredie a dokáže sa jasne vyjadriť. Vo všeobecnosti pri pozorovaní vopred definujeme čo chceme pozorovať. Výskumník si potom s relevantnými účastníkmi dohodne prístup na miesto pozorovania. 2. Samotné pozorovanie Samotné pozorovanie sa zvyčajne začína popisným pozorovaním – vytváraním portrétu. Následne sa pozorovanie sústredí na relevantné procesy a problémy a ku koncu selektívne hľadá príklady na verifikovanie hypotéz. Pozorovanie musí byť čo najmenej rušivé, čiže písanie poznámok či robenie záznamov musí byť maximálne diskrétne. Poznámky sa často robia až bezprostredne po návšteve. Pozorovanie sa často dopĺňa organizačnou, či inštitucionálnou analýzou, ktoré odhaľujú sociálne, kultúrne a fyzické faktory vplývajúce na vzťahy medzi účastníkmi. 3. Záznam údajov a ich analýza Záznam informácií by mal obsahovať čo najviac detailov. Kvalita výskumu závisí od dôkladnosti a úplnosti terénnych poznámok. Súčasne je veľmi dôležité, aby boli poznámky detailne spísané najneskôr do 24 hodín, inak sa veľa detailov stratí. Výskumník identifikuje “hodnotiace tvrdenia” a analýza sa zameriava na tieto tvrdenia. 4. Záver pozorovania V závere sú typické tvrdenia prepísané a anonymizované. Tie sú potom poskytnuté účastníkom pozorovania, aby ich mohli pripomienkovať. Tento krok slúži na overenie, že nedošlo k skresleniu tým, že veci boli vytrhnuté z kontextu a javy sú interpretované tak, ako ich potvrdia účastníci. Pri nezúčastnenom pozorovaní výskumník nie je v priamom kontakte s účastníkmi a nie je tak citovo angažovaný, ale takouto formou prakticky nevie získať postoje účastníkov a ich vnímanie. Tento prístup je skôr zameraný na určité spôsoby správania sa než na kvalitatívny výskum ako taký. Pozorovanie sa používa na zhromažďovanie hĺbkových informácií o typických situáciách, ktoré sa dejú počas realizácie intervencie. Táto metóda poskytuje detailný pohľad na dôsledky intervencie a vplyv kontextu a odráža názory kľúčových aktérov a prijímateľov. Je to zvlášť užitočný prístup, ak sa štúdia zaoberá efektami intervencií, na ktorých je zainteresovaných niekoľko zúčastnených strán. Pozorovanie môžu tiež poskytnúť informácie o úlohe inštitucionálnych a organizačných procesov a ich účinkov na správanie sa zainteresovaných. Pozorovanie je tiež užitočné, ak musíme sledovať situáciu, o ktorej máme veľmi málo poznatkov, alebo ak je pravdepodobné, že rovnaká situácia je chápaná veľmi rozdielne, podľa toho, či ide o “externý” alebo “interný” pohľad. Používa sa na pochopenie toho, ako funguje vzdelávacia či zdravotnícka politika, vedecký výskum, doprava, bývanie a pod. V hodnotení sa pozorovanie využíva na sledovanie vzťahov medzi administratívou a verejnosťou, hlavne v prípadoch kde máme verejnosť, ktorá sa bežnými spôsobmi ťažko pozoruje, napr. dlhodobo nezamestnaní, drogovo závislí a pod. 9.4 Silné stránky a obmedzenia Pozorovanie sa dá použiť v prípade ak pracujeme s verejnosťou, ktorá má problém alebo nevie odpovedať na dotazníky, alebo poskytnúť informácie. Nezúčastnené pozorovanie je v podstate jediný nástroj, ktorý sa dá použiť ak nie je možné dostať sa priamo do komunity, napr. kvôli tomu, že je konanie prijímateľov nelegálne. Využíva sa tiež v prípadoch intervencií, ktorých fungovanie nie je známe, príp. ak tí, ktorí realizujú intervenciu a jej prijímatelia nevnímajú realitu rovnako. Metodika je časovo náročná a poskytuje veľké množstvo údajov, ktoré je potrebné spracovať a zanalyzovať. Pri štruktúrovanom pozorovaní sú tieto nároky nižšie a údaje sa dajú ľahšie agregovať a zovšeobecniť. Od výskumníka si to vyžaduje značné zručnosti, aby dokázal presne zachytiť a popísať správanie sa účastníkov. Napriek svojim výhodám si pozorovanie vyžaduje starostlivú prípravu, je časovo náročné kvôli zberu údajov a tým aj nákladné. Táto metóda umožňuje zber údajov v situáciách, keď sa nedajú použiť iné nástroje. Dokáže zachytiť neočakávané údaje, ktoré iné metódy nezachytia. Výskumník neurčuje aké údaje bude zbierať v teréne, ale hľadá “čo je k dispozícii” - teória vzniká na báze údajov z terénu, neurčuje aké údaje sa budú zbierať. Prítomnosť výskumníka počas pozorovania má vždy do určitej miery rušivý vplyv a výskumníci si musia byť tohto vplyvu vedomí a zohľadniť ho. "],["delphi-metóda.html", "Kapitola 10 Delphi metóda 10.1 Účel 10.2 Podmienky použitia 10.3 Hlavné kroky 10.4 Silné stránky a obmedzenia", " Kapitola 10 Delphi metóda Táto technika je pomerne jednoduchá. Pozostáva zo série dotazníkov, ktoré sa posielajú vopred určenej skupine expertov. Dotazníky sú zostavené tak, aby poskytovali odpovede jednotlivcov na konkrétne zadanie a umožnili expertom upravovať svoje názory počas práce celej skupiny. Podstatou metódy Delphi je prekonať nevýhody tradičných foriem “konzultácií v skupinách”, hlavne čo sa týka dynamiky v skupine. Metóda Delphi je teda založená na niekoľkých kolách moderovanej, korešpondenčnej (čiže nepriamej) komunikácie medzi moderátorom (výskumníkom) a expertmi. Nepriama forma komunikácie znamená, že starostlivo vybraní experti nekomunikujú medzi sebou navzájom (vzhľadom na anonymitu o sebe dokonca ani nevedia) a sú v kontakte len s moderátorom. Ten formuluje a distribuuje jednotlivé otázky a následne zhromažďuje a sumarizuje získané odpovede. Tie sú v ďalšom kole distribuované jednotlivým účastníkom so žiadosťou o korekciu alebo potvrdenie vlastného stanoviska, príp. doplnenie argumentov či námietok atď. Proces komunikácie s expertmi môže prebiehať v niekoľkých kolách, často to bývajú 3 - 4 kolá pričom experti majú vždy aspoň raz možnosť zmeniť alebo doplniť svoje odpovede. Kľúčovými charakteristikami tejto metódy je teda anonymita expertov (nevedia o sebe, aby sa nemohli vzájomne ovplyvňovať a aby bola zaistená rovnosť názorov / expertných odhadov); niekoľko kolové opakovanie - zapojenie expertov, ktorí môžu reagovať na anonymné stanoviská ostatných expertov, čo zvyčajne vedie k postupnej konvergencii odhadov; korešpondenčný spôsob komunikácie, kedy je expertom ponechaný dostatočný časový priestor na formuláciu ich písomných stanovísk (obvykle rádovo niekoľko dní), ktoré zasielajú moderátorovi. Len výnimočne sa namiesto korešpondenčnej komunikácie vykonávajú hĺbkové rozhovory. Súbor expertov má niekoľko desiatok jednotlivcov; ich výber závisí na cieli prieskumu, snahou je zapojiť expertov, ktorí v danej oblasti aktívne pôsobia. Odborná kompetencia je predpokladom zaradenia danej osoby medzi expertov. 10.1 Účel Delphi umožňuje predovšetkým tvoriť skupinový úsudok. Odstraňuje skreslenie, ktoré prinášajú napr. fokusové skupiny kvôli dominancii vplyvných osobností. Môže sa využiť pri plánovaní na tvorbu hypotéz, pravdepodobných scenárov, alebo ich socio-ekonomických vplyvov. Využíva sa na predpovedanie vývoja v oblasti technológií, vzdelávania a pod. Hlavne sa však používa na sledovanie vývoja situácie, určenie priorít, náčrt možných scenárov, či expertné odhady budúcich trendov a prognózy budúceho vývoja. Delphi sa v širokej miere uplatňuje pri ex-ante hodnotení. 10.2 Podmienky použitia Pôvodne bola táto metóda vyvinutá na nepreskúmané a menej známe oblasti, ale v hodnotení sa využíva práve tam, kde existuje o subjekte dostatok poznatkov (neinovatívne intervencie). Odporúča sa, ak sú kladené otázky jednoduché (technická intervencia s niekoľkými cieľmi) za účelom vytvorenia kvantitatívneho odhadu možných dopadov samostatne prebiehajúcej intervencie (napr. zvýšenie daní, alebo zmeny ceny energií). Uplatňuje sa pri ex ante hodnotení verejných intervencií technickej povahy. Často sa preto využíva v rámci energetických politík, napr. pri odhade dopadov zmeny v daňovom systéme. V hodnoteniach EÚ financovaných intervencií, sa Delphi odporúča na získanie makro-ekonomických odhadov komplexných intervencií; napr. na kvantifikovanie dopadu dôležitého projektu infraštruktúry. Je veľmi užitočná ak intervencia pokrýva veľké územie, keďže pri nej nie je potrebné cestovať. Ukázala sa ako veľmi užitočná v programoch verejného zdravia (napr. zníženie užívania drog, prevencia AIDS/HIV) a vzdelávania. Pri jej využití treba zvážiť: aký spôsob komunikácie so skupinou je vhodný? kto by mal byť expertom a kde sa tí ľudia nachádzajú? aké iné nástroje máme k dispozícii a aké výsledky sa dajú od nich očakávať? 10.3 Hlavné kroky Prístup spočíva v kladení otázok expertom v niekoľkých kolách. Účelom je dosiahnuť nejaké priblíženie sa, či konsenzus v nasledovných krokoch: 1. Stanovenie otázok. Pozornosť sa musí sústrediť na výber a formuláciu otázok, aby sme získali potrebné informácie. 2. Výber expertov. Musia mať špeciálne vedomosti v danej oblasti a byť pripravení zapojiť sa do tohto procesu. Zvyčajne to býva okolo 50 ľudí. 3. Formulácia prvého dotazníka, ktorý sa zasiela expertom. Musí obsahovať krátku zmienku o tom, čo je účelom štúdie a obsahovať dve alebo tri čiastočne otvorené otázky. 4. Analýza odpovedí na prvý dotazník. Odpovede sú analyzované tak, aby bola určená všeobecná hlavná línia a odčlenené najextrémnejšie odpovede. 5. Formulácia otázok a zaslanie druhého dotazníka expertom. Každý expert je informovaný o výsledkoch prvého kola a požiadaný, aby poskytol nové odpovede a zdôvodnil ich, ak sa líšia od všeobecnej hlavnej línie. 6. Zaslanie tretieho dotazníka. Tento dotazník je určený len pre tých expertov, ktorých odpovede boli “extrémne”. Sú požiadaní o kritiku argumentov tých, ktorí podporili opačné stanovisko. Porovnanie názorov takto umožňuje priblížiť názory expertov. Dostatočné priblíženie názorov sa zvyčajne objaví v štvrtom kole. Ak nie, cyklus pokračuje. 7. Zhrnutie procesu a príprava záverečnej správy. Analýza údajov získaných metódou Delphi by mala využiť štatistické metódy analýzy (napr. klastrovú analýzu) aby mohla identifikovať podobnosti a rozdiely v odpovediach expertov. 10.4 Silné stránky a obmedzenia Výsledky metódy Delphi sú závislé na výbere expertov, čo je jednou z jej nevýhod. Z týchto dôvodov je táto metóda aj ťažko reprodukovateľná; jej výsledky sú citlivé aj kvôli nejednoznačnosti v dotazníkoch, ale aj kvôli tomu, že nie je ľahké posúdiť odbornosť zúčastnených expertov. Hlavným problémom tejto metódy je tendencia expertov prehnane zjednodušovať veci a chápať ich ako izolované. Je to hlavne prípad predikcií, kde experti zvyknú myslieť príliš priamočiaro. Na druhej strane je metóda Delphi užitočná na preskúmanie a rozbor špecifických a jednoduchých problémov. Menej sa podporuje jej využitie v komplexnom, viac-rozmernom modelovaní. V týchto prípadoch sa však potvrdzuje, že údaje zozbierané metódou Delphi sú užitočným vstupom, a podporené údajmi z iných zdrojov slúžia na komplexnú výstavbu scenára. "],["regresná-analýza.html", "Kapitola 11 Regresná analýza 11.1 Účel 11.2 Silné stránky a obmedzenia", " Kapitola 11 Regresná analýza 11.1 Účel Regresia je spôsob, ako zosumarizovať priamy vzťah medzi výslednými efektami a súborom vysvetľujúcich premenných, pričom pre každú vysvetľujúcu premennú sa počíta jej „čistý dopad” pri vysvetľovaní a predpovedaní výsledku (bez vplyvu všetkých ďalších premenných). Zaujíma nás najmä špeciálny prípad, v ktorom jedna z týchto vysvetľujúcich premenných predstavuje politiku, ktorú chceme vyhodnotiť. Riešime vplyv tejto premennej na výsledok, zatiaľ čo ostatné premenné sú v pozadí. Ak by sme ich vynechali z regresie, mohlo by to skresliť odhady dopadu. Typické vysvetlenie regresie v učebniciach začína grafickým znázornením vzťahu medzi dvoma premennými ako je napr. spotreba potravín a príjem, alebo príjem a roky vzdelávania a pod. Údaje sú znázornené bodmi v dvojrozmernom priestore. (Lineárny) vzťah medzi dvoma premennými je reprezentovaný čiarou prechádzajúcou bodmi. Príklad je na obrázku 1, ktorý sa zameriava na výdavky na výskum a vývoj a veľkosťou firmy podľa počtu zamestnancov. Ako by sme mali interpretovať sklon takejto regresnej priamky? Sklon predstavuje zmenu, ktorú v priemere pozorujeme v závislej premennej (výdavky na výskum a vývoj) pri jednotkovej zmene nezávislej premennej (v tomto prípade jedného ďalšieho zamestnanca). Zatiaľ sa nezaoberáme príčinnými vzťahmi, chceme urobiť jednoduchú predpoveď: „Akú úroveň výdavkov na výskum a vývoj očakávame od firmy s N zamestnancami?” Môže to byť užitočné napríklad pre daňový úrad, keď si podniky môžu nárokovať daňový odpočet za výdavky na výskum a vývoj. Daňový úrad tak môže vykonať špeciálny prieskum na zber údajov o vzťahu medzi veľkosťou firmy a výdavkami na výskum a vývoj, a potom výšku odpočtu predpovedať pre akúkoľvek firmu podľa počtu zamestnancov. Na zvislej osi y máme výdavky (závislú premennú) a na vodorovnej osi x máme počet zamestnancov (nezávislú premennú). Napr. pre firmy s 5 zamestnancami sa výdavky hýbu v rozmedzí od 40 – 80 tis. EUR, kým pre firmy s 19 zamestnancami to je okolo 40 – 140 tis. EUR. Tento interval je okrem veľkosti firmy daný aj inými faktormi; niektoré z nich je možné sledovať. Obr. 1 Náklady na VaV a veľkosť firmy na vzorke malých firiem Vzťah medzi dvoma premennými na obrázku 1 je priamoúmerný a regresná priamka sa dá popísať matematickou rovnicou. Tá znamená, že firma s nula zamestnancami vynaloží na VaV 10 000 EUR a každý ďalší zamestnanec by mal predstavovať náklad ďalších 5 000 EUR: Očakávané výdavky na výskum a vývoj \\(=\\) 10 000 \\(+\\) 5 000 \\(\\times\\) počet zamestnancov Očakáva sa, že firmy s nulovým počtom zamestnancov vynaložia 10 000 EUR na výskum a vývoj. Môžeme teda odhadnúť, že firmy so 17 zamestnancami vynaložia na výskum a vývoj v priemere 95 000 EUR. Na základe dostupných údajov nemôžeme s istotou tvrdiť, že existuje kauzálny vzťah medzi týmito dvoma premennými: nevieme, či počet zamestnancov stimuluje úroveň výdavkov na výskum a vývoj; alebo či je rast pracovnej sily dôsledkom výskumu a vývoja; alebo či existuje tretia premenná, napríklad sektor, v ktorom firma pôsobí, ktorý vplýva na rast pracovných síl, ako aj výdavky na výskum a vývoj. Môžeme len povedať, že medzi týmito dvoma premennými existuje súvislosť, že sú pozitívne korelované. Korelácia však neznamená kauzalitu. Keďže sme nezistili kauzálnu súvislosť, nemôžeme povedať, že zvýšime výdavky firiem na výskum a vývoj (VaV) tým, že ich prinútime zvýšiť počet zamestnancov. Vplyv grantov na VaV výdavky Môžeme chcieť merať dopad/vplyv - v zmysle kauzálneho účinku. Malým a stredným podnikom (MSP) poskytneme dotácie s cieľom zvýšiť ich výdavky na výskum a vývoj. Chceli by sme vedieť aký je vplyv grantu na VaV výdavky. Predpokladajme, že výška grantu je stanovená na 16 000 EUR. Údaje ukazujú rozdiel vo výške 25 000 EUR medzi priemernými VaV výdavkami firiem, ktoré požiadali o grant (100 000 EUR), a tými, ktoré ich neposkytli (75 000 EUR). Na základe týchto údajov nemôžeme konštatovať, že grant spôsobuje zvýšenie výdavkov o 25 000 EUR. Je to priemerný rozdiel spojený s čerpaním grantu, ale nemôžeme tvrdiť, že je spôsobený grantom. Je pravdepodobné, že spoločnosti, ktoré žiadajú o grant budú mať vyššie VaV výdavky aj v prípade absencie grantu. Už to, ktoré firmy žiadajú o grant by pravdepodobne viedlo k rozdielom vo VaV výdavkoch, aj keby granty nikdy neboli vyplatené. Tieto rozdiely v charakteristikách pred intervenciou označujeme ako tzv. skreslenie výberu. Výberové skreslenie Dochádza k nemu, keď je účasť na intervencii dobrovoľná. Firmy, ktoré do VaV investujú viac budú o grant pravdepodobne žiadať viac ako iné. Reálny efekt grantu tak bude pravdepodobne oveľa menší ako pozorovaných 25 000 Eur. Pozorované rozdiely sú súčtom skutočného efektu grantu a výberového skreslenia. Pozorovaný rozdiel sa najviac približuje k skutočným efektom, ak by boli granty pridelené firmám náhodne. Ak nie je možné pracovať s náhodným výberom, potom je nutné použiť niektorú z kvázi-experimentálnych metód12. Regresia je typická neexperimentálna metóda. Tento problém však môžeme riešiť viacnásobnou regresiou. 11.2 Silné stránky a obmedzenia Kvalitu regresie posudzujeme podľa dvoch parametrov. Prvý problém súvisí s tým, do akej miery model vysvetľuje variabilitu závislej premennej. Táto miera sa nazýva R^2 a môže mať hodnotu od nuly do jednej. Čím bližšie sú jednotlivé hodnoty k regresnej priamke, tým vyššia je hodnota R^2. Štandardná odchýlka predstavuje variabilitu odhadu (ako regresný koeficient alebo rozdiel medzi dvoma priemermi), ktorý by bolo možné získať opakovanými vzorkami veľkosti N z rovnakej nekonečnej populácie. Štandardné chyby hrajú ústrednú úlohu v štatistike, pretože kvantifikujú neistotu. Kľúčovou myšlienkou je porovnať štatistiku získanú zo vzorky s jej štandardnou odchýlkou. Veľmi častým pravidlom je, že (absolútna hodnota) štatistiky by mala byť viac ako dvojnásobok štandardnej chyby. Ak je táto podmienka splnená, usúdime, že účinok politiky je štatisticky významný (to znamená, že nie je spôsobený náhodou). Treba si pamätať, že: štatistická významnosť (vyjadruje mieru pravdepodobnosti, že zistený výsledok platí pre základnú populáciu v danom pásme odchýlok), vôbec nepreukazuje, že sme identifikovali vzťah, ktorý je možné interpretovať ako kauzálny. Môžeme nájsť veľa príkladov, ktoré majú štatisticky významné, ale nelogické výsledky, štatistická významnosť je do značnej miery ovplyvňovaná veľkosťou vzorky. Ako N rastie do nekonečna, všetky rozdiely sa stávajú významnými (aj preto pracujeme so vzorkou), ak chceme posúdiť dopady bez ohľadu na štatistickú významnosť, najlepšie je porovnať dopady s nákladmi. V našom príklade bol konečný odhad dopadu 4 000 EUR - to znamená, že priemerný nárast VaV investícií u firiem, ktoré získali grant je 4 000 EUR, čo je veľmi málo ak je priemerný grant 16 000 EUR. Regresnou analýzou nemôžeme úplne eliminovať problém výberového skreslenia. Viacnásobná regresia je nástrojom na čiastočné riešenie tohto problému. Riešenie poskytuje kombinácia s inými metódami (napr. rozdiel rozdielov) alebo využite metódy Propensity Score Matching (PSM). experimentálne metódy využívajú kontrolnú a testovaciu skupinu, pričom obe sú vytvorené náhodným výberom; kvázi-experimentálne metódy využívajú tiež porovnanie medzi kontrolnou a testovacou skupinou (bez intervencie a s intervenciou), ale tieto skupiny nie sú vytvorené náhodným výberom; neexperimentálne metódy pracujú len s testovacou skupinou↩︎ "],["benchmarking.html", "Kapitola 12 Benchmarking 12.1 Účel 12.2 Hlavné kroky 12.3 Silné stránky a obmedzenia", " Kapitola 12 Benchmarking Benchmarking je metóda založená na systematickom meraní a porovnávaní vybraných ukazovateľov. Je možné ju použiť na ktorejkoľvek úrovni riadenia a pre ľubovoľné ukazovatele (indikátory). Základom je porovnávanie vybraných ukazovateľov voči iným referenčným hodnotám, ktoré môžu byť buď historické (číselný rad hodnôt 5 rokov dozadu), alebo môžu byť porovnávané voči inému referenčnému subjektu (napr. inému porovnateľnému oddeleniu alebo porovnateľnej organizácii). Najväčší prínos benchmarkingu je v tom, že rozdielne hodnoty provokujú otázky, čo je príčinou rozdielnej hodnoty a túto príčinu by mal manažment podrobiť ďalšiemu skúmaniu. Nástroj sa zakladá na porovnávaní informácií, najčastejšie medzi organizáciami v danom sektore. Informácie sa týkajú procesov a výsledkov v určitých oblastiach. V súčasnosti sa benchmarking používa častejšie a ide aj o systematické porovnávanie charakteristík regiónov, alebo menších územných oblastí. V modernej verejnej správe sa benchmarking používa na riadenie verejných služieb a verejnej správy. 12.1 Účel Benchmarking môže prispieť nápadmi, ktoré zlepšia fungovanie organizácií, spokojnosť s poskytovanými verejnými službami či realizáciou intervencií. Deje sa to na základe porovnania s inými subjektami, ktoré sú považované za príklad dobrej praxe v danej oblasti. Výhodou benchmarkingu je možnosť rozdelenia celého procesu do menších funkcií, z ktorých každá môže byť predmetom porovnania s podobnými funkciami a procesmi v iných organizáciách. V Európe sa benchmarking používa ako nástroj na zlepšenie fungovania verejného sektora, ale aj komerčných organizácií a tiež ako prostriedok na zvyšovanie konkurencieschopnosti európskej ekonomiky ako celku. Benchmarking je spôsob ako sa poučiť zo skúseností iných. Je to proces vzájomného učenia sa zainteresovaných organizácií, nie len jednoduchý a jednosmerný transfer ‘najlepších skúseností’ z jednej organizácie na druhú. Vo väčšom merítku môže benchmarking podporovať šírenie lepších postupov a zlepšenie výkonnosti. Aj keď bol pôvodne navrhnutý na použitie pre organizácie, môže sa využívať na hodnotenie intervencií, ale aj na porovnanie regiónov (napr. prostredníctvom ukazovateľov kvality života), alebo verejných služieb. Benchmarking súvisí s učením sa a v tomto zmysle má niečo spoločné aj s peer review. Dá sa použiť na hodnotenie kvantitatívnych aj kvalitatívnych charakteristík. Pozostáva z identifikácie praktických postupov, procesov, opatrení alebo projektov, ktoré prispievajú k vysokej výkonnosti a využíva ich ako porovnávacie štandardy pri hodnotení iných postupov, procesov, opatrení či projektov. Dá sa využiť aj pri príprave nového programového obdobia na podporu regulačných, strategických či organizačných zmien. Tento nástroj sa dá použiť aj na zlepšenie systémov hodnotenia. 12.2 Hlavné kroky Benchmarking prebieha v 4 krokoch: 1. Identifikujeme oblasť a kritériá na možné zlepšenie. Benchmarking zameraný na špecifické aspekty procesu, ktoré sú vybrané kvôli tomu, že sa považujú za relevantné pre oblasť alebo proces, ktorý sa má vylepšiť. Vybrané aspekty sú potom benchmarkom a pre každé kritérium je potrebné vybrať alebo skonštruovať ukazovatele. 2. Vyberieme inú organizáciu alebo oblasť, s ktorou budeme porovnávať. Výber bude závisieť na oblasti, aspektoch a kritériách, ktoré vyberieme v prvom kroku. Organizácie, ktoré porovnávame majú podobnú štruktúru a pracujú v podobnom sektore, oblasti alebo kontexte a mali by byť úspešné hlavne v tých aspektoch, ktoré budeme porovnávať. 3. Tvorba údajov o porovnávaných organizáciách, či hĺbková analýza akú výkonnosť majú partnerské organizácie v aspektoch, ktoré sú porovnávané a aké procesy využívajú na ich dosiahnutie, využíva návštevy v organizáciách, dotazníky, špeciálnych konzultantov alebo panely pozostávajúce zo zástupcov partnerov. 4. Porovnanie postupov a výkonnosti partnerských organizácií sa pokúša identifikovať vzťah medzi postupom a výkonnosťou a hľadá možnosti zmeny postupov, ktorý by zlepšili výkonnosť. Ak sú medzi partnermi dobré vzťahy, proces benchmarkingu sa dá znova opakovať v inej oblasti, kde by mohlo byť porovnanie užitočné. Takýmto spôsobom sa môže vytvoriť vzájomne výhodné partnerstvo založené na spoločnom učení sa. Tieto štyri kroky môžu mať veľa rôznych foriem. V niektorých prípadoch je to len porovnanie výstupov a výsledkov dosiahnutých organizáciami. Sústreďuje sa to na hodnotenie, v ktorom sa výkonnosť prezentuje v rebríčku. Čoraz častejšie však organizácie používajú benchmarking ako diagnostický nástroj, ktorý umožňuje programovým manažérom nie len vidieť rozdiely, ale aj analyzovať ich príčiny a učiť sa navzájom spolu s partnermi stratégie, ktoré ju zlepšia. Tento prístup je známy ako ‘procesný benchmarking’. Vyžaduje si analýzu rôznych štýlov riadenia, organizačných kultúr a environmentálnych kontextov, v ktorých intervencie fungujú ako aj nástrojov na realizáciu politík. Benchmarking má schopnosť identifikovať postupy, ktoré vedú k dobrej výkonnosti, preniesť ich a prispôsobiť inému prostrediu. Často sa tvrdí, že najlepšie je porovnanie medzi podobnými intervenciami, ktoré fungujú v podobnom prostredí, pretože ich výkonnosť a postupy sa dajú v mnohých aspektoch porovnávať. Nie vždy to však platí, a niektorí manažéri zistili, že môžu získať veľa nového aj z benchmarkingu voči organizáciám, ktoré sú odlišné alebo fungujú na podobných postupoch, ale v odlišnom kontexte. Výmena informácií medzi organizáciami vo verejnom, súkromnom či treťom sektore prezentuje čoraz častejší príklad tohto prístupu. V kontexte EŠIF môže byť príkladom benchmarkingu porovnanie fungovania podobných intervencií v rôznych členských štátoch alebo porovnanie EU financovaných intervencií s domácimi iniciatívami v tej istej krajine. 12.3 Silné stránky a obmedzenia Benchmarking je užitočná a flexibilná metóda založená na porovnaní, ktoré sa dá využiť na tvorbu riešení organizačných problémov a zvýrazniť silné stránky aj nápady na zlepšenie; môže zlepšiť meranie výkonnosti. Dá sa využiť na kreatívne myslenie o interných procesoch a ich vzťahoch k výkonnosti. Vo svojej podstate zlepšuje vzťahy medzi dvoma alebo viacerými organizáciami a v tomto zmysle podporuje spoluprácu. Môže byť katalyzátorom na tvorbu dynamických, dlhodobých a vzájomne výhodných vzťahov s inými organizáciami, založených na dôvere a vzájomnom učení sa. Benchmarking je často založený na zdieľaní strategických informácií. Môže preto predstavovať komerčné alebo politické riziko, s ktorým treba opatrne narábať. Zle urobený benchmarking môže mať negatívny dopad na organizáciu a jej vzťahy s partnermi, napr. tým, že podporí napodobňovanie a obmedzí inovácie. Intervencia zvyčajne funguje raz na nejakom mieste, neznamená, že sa dá rovnako použiť kdekoľvek. Aby bol benchmarking čo najefektívnejší vyžaduje si participatívny prístup. Ak sa vykonáva bez skutočnej účasti organizácie, bude mať na organizáciu minimálny dopad. "],["analýza-nákladov-a-prínosov.html", "Kapitola 13 Analýza nákladov a prínosov 13.1 Účel metódy 13.2 Podmienky použitia 13.3 Hlavné kroky14 13.4 Silné stránky a obmedzenia", " Kapitola 13 Analýza nákladov a prínosov Analýza nákladov a výnosov je hodnotiaca metóda čistého ekonomického dopadu verejného projektu. (Sieber 2004) definuje CBA ako metodický postup, ktorý svojim priebehom zodpovedá základnú otázku: „Čo komu realizácia investičného projektu prináša a čo komu berie?“. Takto vymedzené dopady sú následne agregované, prevedené na hotovostné toky a zhrnuté do výpočtov rozhodujúcich ukazovateľov, na základe ktorých je možné rozhodnúť, či je projekt vo svojom dôsledku pre spoločnosť prínosom alebo nie. (Drdúlová 2008) pri vymedzení CBA kladie dôraz na cieľ tejto metódy, ktorým je napomôcť v rozhodovacom procese o realizácii opatrenia resp. projektu. CBA vstupuje do tohto rozhodovacieho procesu svojou ekonomickou informáciou o prínosoch nákladov vynakladaných na realizáciu opatrení v súvislosti s disproporcionalitou nákladov. Metóda sa používa na: predpovedanie ekonomických vplyvov projektu, kvantifikáciu ekonomických vplyvov projektu, peňažné vyjadrenie ekonomických výsledkov, výpočet ekonomickej návratnosti použitím relevantného indikátora (prostredníctvom ktorého sa dospeje k stanovisku o realizácii projektu). 13.1 Účel metódy Zdôvodnenie investičného projektu sa zhoduje s jeho realizovateľnosťou a ekonomickou výkonnosťou. CBA zvyčajne sprevádza štúdia uskutočniteľnosti projektu (technická, finančná, legislatívna, organizačná) a predstavuje konečnú syntézu. Hlavnou výhodou CBA v porovnaní s inými účtovníckymi hodnotiacimi metódami je to, že sú tiež zohľadnené vonkajšie faktory a pozorované cenové skreslenia. Týmto spôsobom sú explicitne zohľadňované trhové nedokonalosti, ktoré sa neodrážajú ani v podnikovom účtovníctve ani, v národných účtovných systémoch. 13.2 Podmienky použitia Systematické používanie analýzy nákladov a výnosov bol vyvinutý medzinárodnými organizáciami, predovšetkým Svetovou bankou. Dnes CBA zohráva dôležitú rolu v hodnotení majoritných projektov infraštruktúry, obzvlášť tých, ktoré sú spolufinancované z ERDF a Kohézneho fondu. Vo všeobecnosti sa analýza nákladov a výnosov používa ex-ante na výber investičného projektu. Taktiež môže byť použitá za účelom merania ekonomických dopadov intervencie. Zvyčajne sa používa pre veľké projekty v oblasti infraštruktúry, v sektore dopravy a životného prostredia, kde je ľahšie kvantifikovať a vyjadriť peňažný netrhový vplyv13. CBA sa používa aj na vyhodnotenie projektov v oblasti zdravotníctva, vzdelávania, kultúrneho dedičstva a pod. CBA nie je bežne používaná na hodnotenie intervencií. 13.3 Hlavné kroky14 1. Identifikácia investičného projektu Prvý krok slúži na identifikovanie a definovanie podstaty investičného projektu. Je vhodné vymedziť skupinu subjektov, ktoré budú realizáciou projektu zasiahnuté a získajú z jeho realizácie nejaký prínos. Pokiaľ sa nerozhoduje medzi viacerými projektmi – zostaví sa rebríček, za akých okolností investícia bude a nebude zrealizovaná. Je nevyhnutné definovať situáciu, kedy projekt bude realizovaný a situáciu kedy projekt nebude realizovaný. V tejto fáze sa odporúča vymedziť si jednotlivé fázy projektu a ich trvanie15. 2. Finančná a ekonomická analýza Finančná analýza je východiskom pre následné ekonomické analýzy. Poskytuje všetky potrebné údaje týkajúce sa vstupov, výstupov, ich relatívnej ceny a spôsob, akým sú distribuované v priebehu času. V tomto kroku sú prehodnotené všetky náklady a výnosy projektu vo všetkých jeho fázach. Náklady spojené s predinvestičnou fázou sa do analýzy nezahŕňajú. Ide predovšetkým o vypracovanie projektovej dokumentácie, administratívne náklady spojené s prípravou a realizáciou projektov a projekty na vypracovanie samotnej analýzy. Tieto náklady sú realizované bez ohľadu na to, či daný projekt bude alebo nebude realizovaný. Následná investičná fáza je spojená s prevahou nákladov nad výnosmi (resp. prínosmi). V realizačnej fáze, ktorej trvanie je vymedzené spustením projektu do prevádzky a trvá do okamihu jeho ukončenia, by mali prevažovať výnosy (resp. prínosy) nad nákladmi. V porealizačnej etape je projekt ukončený ale stále môže ovplyvňovať náklady a výnosy niektorých zainteresovaných subjektov, preto je potrebné zohľadňovať a brať ich do úvahy. Veľmi dôležitým krokom pri vypracovaní analýzy je stanovenie diskontnej sadzby. (Sieber 2004) definuje diskontnú sadzbu ako …výnosovú mieru, ktorú ponúkajú z hľadiska rizika porovnateľné investičné alternatívy. Diskontná sadzba slúži k prevodu peňažných tokov realizovaných v budúcnosti na ich súčasnú hodnotu. V tomto kroku dochádza k vyhodnocovacej fáze metódy CBA. Všetky kvantifikované náklady a výnosy sú známe pre zainteresované subjekty v jednotlivých rokoch a sú vyjadrené v podobe hotovostných tokov (príjmy a výdavky). Následne je možné kvantifikovať rozhodujúce ukazovatele: Súčasná hodnota (PV) – predstavuje súčet všetkých budúcich peňažných tokov plynúcich z investície prevedených na ich súčasnú hodnotu. Čistá súčasná hodnota (NPV) – predstavuje súčet súčasných hodnôt budúcich hotovostných tokov plynúcich z investície vrátane hotovostného toku v roku 0 (prvotného investičného výdavku). Vnútorné výnosové percento (IRR) – predstavuje takú úroveň diskontnej sadzby, pri ktorej bude čistá súčasná hodnota toku plynúca z investície rovná nule. Index rentability – predstavuje podiel čistej súčasnej hodnoty projektu na hotovostnom toku nultého obdobia (na investičných výdavkoch). Doba návratnosti z diskontovaných tokov – predstavuje ukazovateľ, ktorý vypovedá o dobe, za ktorú nám výnos projektu nahradí investíciu na jej počiatku. 3. Výber vhodného projektu V poslednom kroku CBA metódy sa vytvorí poradie výsledkov, podľa významu, ktorý sa im bude prisudzovať, a to z toho dôvodu, že jednotlivé kritéria by si mohli vzájomne protirečiť. Pri zostavovaní poradia je potrebné zvážiť aj ich obmedzenia. 13.4 Silné stránky a obmedzenia Silné stránky Systematický postup úspešne použiteľný takmer na každý projekt Takmer plné využitie teoretického a metodického aparátu podnikových financií Zohľadňuje externality a deformácie ceny Obmedzenia Vyjadrenie všetkých vstupov a výstupov v peňažných jednotkách závisí na odhade hotovostných tokov Nie je možné efektívne použiť v prípade projektov regulovaných externými normami Problém výberu vhodného hodnotiaceho kritéria Investičná fáza – obdobie od začiatku investičnej výstavby projektu do zahájenia jeho prevádzky. Realizačná fáza – obdobie od zahájenia prevádzky po jeho uskutočnenie. Likvidačná fáza (porealizačná fáza) – obdobie, v ktorom sa projekt neprevádzkuje. Použitá literatúra "],["analýza-nákladovej-efektívnosti.html", "Kapitola 14 Analýza nákladovej efektívnosti 14.1 Účel 14.2 Hlavné kroky 14.3 Silné stránky a obmedzenia", " Kapitola 14 Analýza nákladovej efektívnosti Analýza nákladovej efektívnosti (CEA) je metóda, ktorá môže pomôcť zabezpečiť efektívne využitie investícií zdrojov v odvetviach, v ktorých je ťažké oceniť prínosy. Je to nástroj na výber alternatívnych projektov s rovnakými cieľmi. CEA môže identifikovať alternatívu ktoré pre danú úroveň výstupu minimalizujú skutočnú hodnotu nákladov alebo, alternatívne, pre dané náklady, maximalizuje úroveň výstupu. Hodnotiteľ môže napríklad porovnávať jednoduché pomery výstupy / náklady rôznych projektov, ktorých cieľom je napr. znížiť fertilitu alebo detskú úmrtnosť. CEA sa používa vtedy, keď nie je možné oceniť prínosy v peňažnom vyjadrení, resp. kde by bolo zložité alebo sporné. Nie je vhodné pre intervencie s viacerými cieľmi. 14.1 Účel Cieľom CEA je vyhodnotiť účinnosť intervencie, t.j. jeho schopnosť dosiahnuť požadované ciele. Ten by mal byť definovaný fyzicky a nie peňažne, napr. zníženie miery chorobnosti prostredníctvom intervencie v zdravotníctve pričom posudzujeme náklady vynaložené na dosiahnutie cieľa. CEA sa najlepšie používa pri rozhodovaní, ktorá alternatíva maximalizuje prínosy, alebo minimalizuje náklady na ten istý cieľ. Pomer nákladovej efektívnosti umožňuje porovnávať intervencie podľa nákladov. Nedá sa použiť na rozhodovanie o intervencii bez porovnávania, ani na rozhodnutie, ktorá z dvoch intervencií by poskytla lepšiu návratnosť v dvoch rôznych kontextoch. Aj keď je intervencia veľmi účinná pri dosahovaní svojich cieľov, nemusí poskytovať dobrú hodnotu za peniaze. Napríklad intervencia by mohla dosiahnuť ciele použitím menšieho množstva zdrojov, ak by sa riešila alternatívnou metódou. Posúdenie nákladovej efektívnosti intervencie samo osebe neposkytne hodnotenie čistých sociálnych prínosov, ani v porovnaní s podobnými intervenciami. Na to je potrebné posúdiť vnímanie prínosov rôznymi záujmovými skupinami a zhodnotiť hospodárnosť. Používa sa, ak sú definované všetky očakávané efekty a sú homogénne resp. je ich možné merať na základe výsledku (napr. počet vytvorených pracovných miest, počet stážistov); často ide o hodnotenie sociálnych projektov (vzdelávanie, zdravie). 14.2 Hlavné kroky 1. Kvantifikácia Najdôležitejšie je predovšetkým zistiť a kvantifikovať očakávaný výsledok projektu (napr. počet zamedzených dopravných nehôd, počet nových vyškolených pracovníkov po absolvovaní kurzu). Mali by sa zodpovedať nasledujúce otázky: Aké sú ciele, ktoré sa majú dosiahnuť? Aké sú výstupy intervencie? Aké sú očakávané dopady? Ktorý z nich možno považovať za dominantný? 1. Definícia celkových nákladov na intervenciu Musia sa vypočítať celkové náklady a ak je to možné, na definovanie nákladov možno použiť základné pravidlá analýzy nákladov a výnosov. V tejto fáze sa náklady všetkých verejných zdrojov intervencie sčítajú, aby sa získali celkové náklady. Vo všeobecnosti sú zahrnuté iba priame zdroje, ktoré majú dobre definovanú peňažnú hodnotu. Náklady na intervenciu sa niekedy merajú vo vzťahu k prínosom, ktoré by sa mohli získať využitím verejných financií na iné účely. 2. Meranie vplyvu Odhad dopadov je možné urobiť aj na základe sekundárnych údajov alebo modelovania intervencie. Takto by mohli hodnotiť rôzne alternatívy s rovnakým časovým horizontom, s rôznymi investičnými nákladmi a rôznou úrovňou rovnakého typu dopadov. Na porovnanie sa takom prípade dá využiť ročná ekvivalentná hodnota nákladov a úroveň ročných prínosov. Bez ohľadu na použitú metódu je dôležité mať presný obraz nielen o pozitívnych výsledkoch, ale aj o stratách v dôsledku mŕtvej váhy, vytesnenia či nahradenia. V praxi je mimoriadne ťažké presne vyhodnotiť tieto sekundárne výsledky a preto ich väčšina hodnotení nezohľadňuje. 3. Výpočet pomeru nákladovej efektívnosti Fáza výpočtu poskytuje konečný výsledok, čo je jednoduchý pomer nákladov a efektívnosti. Napr. máme 4 možnosti intervencie na zlepšenie matematických zručností: malé skupiny so špeciálnym učiteľom samo-študijný program podporovaný špeciálne navrhnutými materiálmi počítačom podporované učenie program tútorského vzdelávania Očakávaný výstup sa meria ako skóre v teste. Tabuľka obsahuje výpočet pomeru nákladovej efektívnosti pre každú možnosť. V našom prípade bol tútoring najefektívnejší. Intervencia Veľkosť účinku na skóre Cena za študenta (Eur) Pomer náklad/efekt malé skupiny 20 300 15 samoštúdium 4 100 25 počítačom podporované učenie 15 150 10 program tútorského vzdelávania 10 50 5 Zdroj: (Tan 2001) 14.3 Silné stránky a obmedzenia Táto metóda je alternatívou k analýze nákladov a prínosov hlavne v prípade ak sa výstupy nedajú vyjadriť peňažne, ale dajú sa kvantifikovať. Je vhodná na posúdenie očakávaných dopadov pri ex-ante hodnotení aj pre výpočet dosiahnutých dopadov v ex-post hodnotení. CEA sa zvyčajne zameriava na výsledky v krátkodobom až strednodobom horizonte, v menšej miere dlho-dobejšími dopadmi aj keď práve tie sú dôležité pre posúdenie účinnosti intervencií. Podiely nákladovej efektívnosti v intervenciách je možné porovnávať (alebo benchmarkovať). Musí sa pri tom zohľadniť prístup použitý pri hodnotení nákladov alebo výstupov, ktorá sa často líši. Jedno hodnotenie môže vyjadrovať ceny konštantne, zatiaľ čo iné používa nominálne hodnoty a vo výstupoch alebo výsledkoch existujú aj kvalitatívne rozdiely. Napr. platy alebo udržateľnosť pracovných miest vytvorených dvoma projektmi sa môžu podstatne líšiť, aj keď je ich počet rovnaký. CEA môže slúžiť na porovnávanie intervencií, ktoré majú jednoduchú implementáciu a rovnaký typ dopadov. Keďže CEA je založená na odhade dopadu intervencie vo vzťahu k jej hlavnému cieľu, výhodou je, že prináša ľahko zrozumiteľné zistenia, ktoré sa sústreďujú na kľúčových aktérov, čo je užitočné pri zdokonaľovaní existujúcich politík alebo pri zvyšovaní efektívnosti budúcich intervencií. Stanovenie kauzálnych súvislostí si vyžaduje podrobné údaje od aktérov intervencií. Ak sa tieto údaje nezhromažďujú prostredníctvom monitorovania, hodnotenie bude zahŕňať náročný zber primárnych údajov. V ideálnom prípade by sa mala táto metóda používať v kombinácii s inými nástrojmi ekonomickej analýzy. Použitá literatúra "],["swot-analýza.html", "Kapitola 15 SWOT analýza 15.1 Účel metódy 15.2 Podmienky použitia 15.3 Hlavné kroky 15.4 Silné stránky a obmedzenia", " Kapitola 15 SWOT analýza SWOT je skratka pre silné stránky (strengths – S), slabé stránky (weaknesses – W), príležitostí (opportunities – O) a hrozby (threats – T). SWOT analýza nie je analytickým nástrojom sama o sebe; je to spôsob ako syntetizovať predchádzajúce analýzy a použiť ich pre rozvoj stratégie. Vo svojej základnej forme ide o štruktúrovaný zoznam charakteristík organizácie a jej interného a externého prostredia, ktorý sa často používa na uľahčenie diskusie o strategickom plánovaní. Podľa niektorých autorov SWOT analýza musí smerovať k identifikovaniu a posúdeniu vplyvov ako aj predikcii vývojových trendov vonkajšieho a vnútorného prostredia analyzovanej organizácie a ich vzájomných súvislostí. Ide o veľmi rozšírený nástroj, predovšetkým preto, že je jednoduchý a nie je náročný na prípravu. V politike súdržnosti, ja táto metóda používaná ako súčasť socio-ekonomickej analýzy regiónov. V niektorých prípadoch sa používa ako podpora pre identifikáciu vhodnej stratégie. 15.1 Účel metódy SWOT analýza sa začala používať v roku 1960 a pochádza z diel obchodnej politiky akademikov. Bola navrhnutá za účelom použitia spoločnosťami v ich strategickom plánovacom procese. Koncepčne je založená na „strategic fit“ myšlienke, že organizácia je úspešná, ak jej vnútorná charakteristika (silné a slabé stránky) zapadá do vonkajšieho prostredia (príležitosti a hrozby) pričom zásadnou úlohou strategického plánovania je zaistenie dlhodobého súladu medzi nimi. Potom čo boli identifikované vnútorné a vonkajšie faktory, SWOT dvojica silných a slabých stránok s príležitosťami a hrozbami v podstate dáva štyri typy strategických možností: zameraním sa na silné stránky a využitím príležitostí; zameraním sa na silné stránky a vyhýbanie sa alebo minimalizovanie hrozieb; identifikovaním slabých stránok, ktoré môžu zabrániť úspechu cieľom; identifikovaním slabých stránok, ktoré môžu predstavovať veľké riziko v spojení s hrozbami. Tieto možnosti nie sú nevyhnutné alternatívy. Kľúčom rozvoja stratégie je spojiť tieto možnosti spôsobom, ktorý zaistí „strategic fit“ a tým je aj organizácia schopná maximalizovať výhody, ktoré pochádzajú z meniaceho sa prostredia. 15.2 Podmienky použitia Predmet SWOT analýzy sa môže meniť a aj postup je veľmi flexibilný. SWOT analýzy môže byť použitá pre firmu, produkt, projekt, politiku alebo dokonca aj program rozvoja. Avšak, môže byť použitá aj pre posúdenie vhodnosti v súvislosti s určitými cieľmi, v takom prípade stanovenie cieľov predchádza. 15.3 Hlavné kroky SWOT predstavuje flexibilný nástroj, ktorý môže byť uplatnený rozličným spôsobom. Ak chceme maximalizovať príspevok SWOT v procese strategického plánovania, niektoré kroky sú nutné. 1. Identifikovanie cieľov intervencie Ako už bolo spomínané vyššie, SWOT je interpretovaná v nadväznosti na ciele. Prvý krok je veľmi dôležitý, pretože jednotlivým prvkom je možné porozumieť len vo vzťahu k cieľu. Je to nevyhnutné pre rozhodovanie o tom, či je faktor prospešný alebo neprospešný, a tiež či je relevantný pre analýzu alebo nie. 2. Identifikovanie externých faktorov: príležitosti a hrozby Vonkajšie faktory sú charakteristiky budúcich trendov (ktoré už môžu existovať v súčasnosti), ktoré môžu mať vplyv na dosiahnutie našich cieľov. Tieto faktory nemôžu riadiť tí, ktorí robia rozhodnutia. Samotná analýza môže byť súčasťou SWOT alebo môže byť vykonaná mimo nej. Dôraz je kladený na identifikáciu externých faktorov a ich posúdenie do akej miery sú priaznivé alebo nepriaznivé. 3. Interná analýza silných a slabých stránok Vnútorné faktory sú charakteristiky, ktoré už existujú a sú pod kontrolou tých, ktorí robia rozhodnutia. V závislosti od toho, či prispievajú k dosiahnutiu cieľa alebo v tom bránia, sú zaradené medzi silné alebo slabé stránky. Podobne ako v predchádzajúcom kroku, analýza môže byť súčasťou SWOT alebo môže byť realizovaná mimo nej. 4. Párovanie externých a interných faktorov Štyri strategické možnosti sú popísané v tomto kroku 15.1. Table 15.1: SWOT analýza Silné stránky (Strengths) Slabé stránky (Weaknesses) Príležitosti (Opportunities) Hrozby (Threats) Ak sú SWOT zložky veľmi komplexné, môžu byť rozdelené do kategórií (napr. hrozby môžu byť rozdelené na environmentálne a ekonomické). V tomto prípade počet párovaní môžeme zvýšiť, napr. párovanie silných stránok a slabých stránok voči obom environmentálnym a ekonomickým hrozbám. 5. Vypracovanie stratégie Tieto štyri strategické možnosti sa kombinujú za účelom vytvorenia stratégie. Interakcia medzi rôznymi možnosťami môže byť veľmi zložitá, pretože sa môžu dopĺňať alebo vzájomne si odporovať. Finálnym výsledkom tohto kroku budú ciele a stratégia na ich dosiahnutie. 15.4 Silné stránky a obmedzenia Napriek svojej popularite, SWOT je tiež kritizovaná ako koncepčne, tak vo svojom použití. SWOT nemusí byť realizovateľná, keď prostredie (alebo organizácia, ktorá vytvára stratégie) sa veľmi rýchlo mení a budúce trendy sú neisté. V týchto prípadoch SWOT môže viesť k „falošnej neistote“ a stanoveniu stratégie, ktorá môže byť nepriaznivá. Vykonávanie SWOT analýzy môže čeliť niekoľkým nástrahám: SWOT analýza môže byť príliš dlhá. SWOT analýza môže vyžadovať klasifikáciu všetkých charakteristík organizácie alebo prostredia (aj keď nie sú relevantné pre ciele). Položky na zozname sú nejasné a nejednoznačné. Ľudia majú tendenciu použiť dve alebo tri slová na opis komplexného faktoru, ktorý môže viesť k zavádzajúcim interpretáciám, ak detailný opis nie je uvedený. Neexistuje žiadna prioritizácia prvkov: každá silná stránka, slabá stránka, ktorá je uvedená, má rovnaký význam. Tomu sa dá zabrániť priradením váh alebo priorít každému z nich. Rovnaký faktor sa môže objaviť v protichodných kategóriách. Napríklad „nízka nezamestnanosť“ môže byť považovaná aj za silnú stránku (nízky tlak na sociálne zabezpečenie) a ako aj slabá stránka (tlak na mzdy). Určenie tohto fenoménu môže závisieť od ďalších analýz (ktoré hospodárske odvetvia sú hlavným zdrojom pracovných miest), životného prostredia (napr. budúce trendy v týchto odvetviach) a cieľov (napr. cieľom je zlepšenie environmentálnej situácie v regióne alebo štrukturálne zmeny v ekonomike) V mnohých prípadoch SWOT obsahuje vyhlásenia, ktoré nie sú overené alebo podporované dôkazmi, ale skôr odrážajú názor ľudí pracujúcich na SWOT. To môže viesť k vážnym problémom, ak existuje výrazný rozdiel medzi realitou a jej vnímaním danej skupiny ľudí. "],["ďalšie-používané-nástroje-a-metódy.html", "Kapitola 16 Ďalšie používané nástroje a metódy 16.1 Procesná analýza 16.2 Riziková analýza 16.3 Analýza časových radov 16.4 Faktorová analýza 16.5 Využitie štatistických údajov", " Kapitola 16 Ďalšie používané nástroje a metódy Hodnotenie využíva aj mnoho ďalších nástrojov a metód, ktoré sú pre túto činnosť menej bežné a sú „požičané“ z iných oblastí ako je napr. audit, manažment, či štatistika. V závislosti od konkrétneho zadania či hodnotiacej otázky je dobré posúdiť, či využitie takýchto nástrojov nie je vhodné. Takéto nástroje sú inováciami v oblasti hodnotenia, ale na konkrétne zadanie, či úlohu môžu byť optimálne. Množstvo inovácií prichádza s fenoménom sociálnych sietí a obrovského súboru údajov, ktoré tieto siete zbierajú, často na marketingové účely. Rovnako ako v marketingu, aj vo verejných politikách majú takto zbierané údaje potenciál ovplyvňovať konanie ľudí. Samostatnú kapitolu tvoria aj nástroje, ktoré umožňujú interakciu so špeciálnymi skupinami, či už ide o znevýhodnené skupiny, alebo napr. o skupiny domorodých obyvateľov v rámci krajín rozvojovej pomoci kde je problémom v komunikácii nie len jazyk, či gramotnosť respondentov, ale aj kultúrne zvyklosti a hodnoty týchto spoločenstiev. Na ilustráciu uvádzame niekoľko príkladov, ktoré sa vyskytli v plánoch hodnotení operačných programov EŠIF. 16.1 Procesná analýza Väčšina hodnotení je vzhľadom na pomalý progres v implementácii operačných programov na Slovensku zameraná práve na hodnotenie procesov, ktoré je však pomerne často len parciálne. Systémová zmena si zvyčajne žiada dôkladnejšiu analýzu a vhodným nástrojom na takéto riešenie môže byť procesná analýza. Ak chceme zdokonaliť systém zlepšením procesov, musíme sa s nimi oboznámiť, zanalyzovať ich a porozumieť im. Toto sa deje v procesnej analýze, ktorá posudzuje, ako dobre proces dosahuje svoj konečný cieľ. Analýza procesov identifikuje a skúma celý systém vrátane samotných procesov, zúčastnených strán, výmeny informácií a ďalších sprievodných aktivít. V súlade s tým môže pomôcť identifikovať potenciálne zlepšenia v rámci procesu. Vo väčšine prípadov môže byť analýza procesov užitočná pri hľadaní dôvodov, ktoré spôsobujú systematické úzke miesta a procesy trvajú neúmerne dlho; alebo pri určení, či proces pracuje alebo nepracuje na maximálnej potenciálnej kapacite a zisťovaní, či by sa mal vylepšiť alebo prepracovať. Procesná analýza je štandardne činnosť zameraná na preskúmanie a pochopenie obchodných procesov. Zahŕňa preskúmanie komponentov procesu vrátane vstupov, výstupov, postupov, kontrolných mechanizmov, aktérov, aplikácií, údajov, technológií a ich interakcií s cieľom dosiahnuť výsledky. Štandardný postup začína identifikáciou procesov a vytvorením vývojových diagramov procesov. Táto technika analýzy procesu je veľmi užitočná, lebo poskytuje grafické znázornenie pomocou štandardných symbolov a nástrojov. Následne sa definujú zodpovedné osoby, ich zodpovednosti/úlohy a ich vzťahy. Definujeme tak priebeh procesu so všetkými vyššie uvedenými informáciami na základe rozhovorov s aktérmi. Procesný model analyzujeme, zistíme, aký je účel procesu, aké metriky výkonu sa používajú, aké existujú interakcie - odovzdanie práce alebo informácií od jednej osoby, tímu alebo systému druhej osobe, aké pravidlá sa uplatňujú, kde sú úzke miesta, ako sa proces riadi. Na základe analýzy sa určia potrebné a možné vylepšenia. Pritom sa vždy zohľadňuje, že všetky procesy a činnosti musia byť vedené tak, aby naplnili svoje ciele. Návrh nového vylepšeného procesu, ktorý vznikne na základe analýzy by tak mal umožniť efektívnejšie a účinnejšie dosahovanie cieľov. 16.2 Riziková analýza Riziká sú všetko, čo môže potenciálne narušiť akékoľvek plánované činnosti. Analýza rizík je proces, ktorý zisťuje pravdepodobnosť vzniku rizika v intervencii a je nástrojom, ktorý môže pomôcť identifikovať a analyzovať potenciálne problémy, ktoré by mohli narušiť plán. Analýza rizík je užitočný rozhodovací nástroj, pretože identifikuje riziká, ponúka alternatívy a umožňuje rozhodnúť sa, či napredovať, príp. po identifikácii potenciálnych rizík sa môžeme rozhodnúť, ako ich najlepšie riadiť. Riziko sa skladá z dvoch častí: pravdepodobnosti, že sa niečo pokazí, a negatívnych dôsledkov, ak sa to stane. Ak chceme realizovať analýzu rizík, musíme najskôr identifikovať možné hrozby, ktorým čelíme, a potom odhadnúť pravdepodobnosť, že sa tieto hrozby prejavia. Riadenie rizík zahŕňa identifikáciu rizika, hodnotenie rizika, vývoj reakcie na riziko a kontrolu reakcie na riziko. Proces hodnotenia rizika projektu sa začína vo fázach plánovania, musí však pokračovať v každej fáze intervencie. Existuje množstvo spôsobov, nástrojov a metód na meranie rizika, ktorá sa väčšinou viažu na typ rizika. Najbežnejšie sa v projektoch riziko odhaduje v dvoch parametroch. Jeden odhaduje pravdepodobnosť, že sa v intervencii vyskytne nejaké riziko najčastejšie na stupnici od 0 do 1, alebo v percentách od 0 do 100. Druhým parametrom je veľkosť rizika, napr. niekedy na stupnici od 1 do 3, ale škálu si každý môže zvoliť. Z týchto dvoch parametrov celkový súčin určuje veľkosť rizika. Niekedy existuje aj stupnica vplyvu. Riziko bude následne kategorizované buď na základe zdrojov alebo účinkov. Analýza rizík je užitočná v mnohých situáciách: pri plánovaní projektov vám pomôže predvídať možné problémy, pri rozhodovaní, či v projekte pokračovať alebo nie. Pri analýze rizík sa začína identifikáciou hrozby (môže sa týkať ľudských zdrojov, prevádzky, reputácie, procedúr, financií, prírodných úkazov, …). Môžeme použiť SWOT analýzu, ktorá umožňuje zostaviť zoznam interných a externých faktorov, ktoré by mohli mať vplyv na intervenciu. Odhadneme riziko - každá neistota má odhadovaný vplyv a určíme, ako závažný môže byť. Keď je identifikovaný zdroj rizika a miera neistoty, ktorá s nimi súvisí, môžeme odhadnúť účinok. Jednou z ďalších metód je výpočet pravdepodobnosti výskytu udalosti a vynásobenie cenou udalosti, aby sme odhadli hodnotu rizika. Kompletný model môžeme vytvoriť zostavením všetkých vstupov, ktoré predstavujú neistotu. Zhrnieme výsledky pomocou tabuľky alebo grafu, nájdeme riešenie s najmenšou mierou rizika a implementujeme ho. 16.3 Analýza časových radov Pri dostupnosti dostatočného množstva údajov je možné z trendov dobre vidieť ako sa sledovaný parameter v čase vyvíja. Tieto údaje sa zaznamenávajú v časových radoch. Časový rad je súbor pozorovaní presne definovaných údajov získaných prostredníctvom opakovaného merania v určitom čase. Časové rady sa líšia podľa časovej zložky, v závislosti od toho nám indikujú zmenu napr. z hľadiska trendov (dlhodobé smerovanie), alebo sezónne zmeny, či nepravidelné cykly (nesystematické, krátkodobé výkyvy). Časové rady sa často názorne zobrazujú na grafoch. Časové rady majú dva hlavné ciele: identifikovať povahu javu, ktorú reprezentuje súbor pozorovaní v čase, a predpovedať budúce hodnoty premennej v časovom rade. Oba tieto ciele vyžadujú, aby bol identifikovaný model pozorovaných údajov časových radov a aby bol tento model nejako formálne popísaný. Minimálny počet pozorovaní pre časové rady je aspoň dvadsať. Účelom časových radov je preskúmať a zaznamenať údaje, ktoré sú merané vždy rovnakým spôsobom a pravidelne v rôznych časových obdobiach (za sezónu, rok, mesiac alebo dokonca týždeň), aby sme v priebehu času zaznamenali cyklické zmeny. Z pohľadu monitorovania a hodnotenia môže takýto „vývoj v čase“ pomôcť napríklad pri hodnotení, ktoré rieši, či pravidelne sa vyskytujúce úzke miesta možno pripísať projektu. Tento nástroj je veľmi vhodný na monitorovanie a hodnotenie výkonnostných otázok, resp. ukazovateľov. Je samozrejme dôležité zohľadniť v akom časovom intervale je možné sledovať zmeny, či to bude na týždennej, mesačnej, alebo ročnej báze. Záleží to od konkrétneho vybraného ukazovateľa a od toho ako rýchlo sa mení. Pri monitorovaní si môžeme zostaviť rozpis v trvaní jedného alebo niekoľkých rokov, prípadne mesiacov alebo ročných období, v ktorých sa má meranie uskutočniť. V niektorých prípadoch toto monitorovanie prebieha na pravidelných týždenných alebo mesačných schôdzkach zamestnancov, kde sa robí odpočet úloh dokončených za posledný mesiac. Údaje sa zhromažďujú aj inými prostriedkami, často to môže byť aj údaj pravidelne zaznamenávaný ako štatistický ukazovateľ. V pravidelnom časovom intervale, za celé obdobie kedy sa údaje zhromažďujú, je potrebné vždy zaznamenať potrebný údaj. Môže sa stať, že údaje sa získavajú aj prostredníctvom skupinovej diskusie. Každá skupina si vyberie jedného alebo dvoch „kľúčových informátorov“, ktorí majú príslušné odborné znalosti, s ktorými pohovorí zvyšok skupiny. Na základe týchto informácií potom každá skupina vytvorí diagram na ilustráciu trendov a zmien v týchto činnostiach a / alebo udalostiach v sledovanom časovom intervale. Výsledky sa potom predkladajú celej skupine na diskusiu. V niektorých prípadoch bude priebeh zmien v čase slúžiť na diskusiu, ktorá by mala viesť k pochopeniu o aké zmeny ide a prečo k nim dochádza. Súčasným monitorovaním rôznych údajov v rovnakom časovom úseku (alebo na trendovom grafe) sa môžu prejaviť určité vzorce, napríklad to, ako sa mení vnímanie niektorých faktorov v obdobiach zadlžovania, alebo chorôb. Údaje je v niektorých prípadoch možné diferencovať aj podľa veku a pohlavia. Relevantnosť takýchto variácií však bude závisieť od toho, čo potrebujeme monitorovať. Variáciou tejto možnosti je napr. znázornenie denných rutín (ako trávim svojich 24 hodín), čiže sledovanie denných vzorcov. Je to užitočné pri hodnotení kľúčových prekážok pri každodenných úlohách a spôsobe, ako ich možno prekonať, alebo pri hodnotení práce a vstupov potrebných pre každodenné úlohy. Porovnáva sa súčasná situácia s predchádzajúcimi diagramami. Zisťujeme ako sú bežné postupy ovplyvnené zmenami, ktoré sme zaviedli. Podobne môže takéto sledovanie fungovať pre konkrétne časové obdobie/ sezónu. Ak sledujeme celý rad ukazovateľov, tieto môžu odhaliť prepojenie rôznych vzorcov zmien a môžu slúžiť aj na diskusiu o kauzálnych súvislostiach určitých zmien. V projektoch rozvojovej pomoci môžu poslúžiť na sledovanie faktorov ovplyvňujúcich napr. zásoby vody, alebo chorobnosť. Aj keď sú k dispozícii historické údaje, v týchto prípadoch môže byť potrebná aj krížová kontrola prostredníctvom priameho merania napríklad času potrebného na načerpanie vody alebo výskyt chorôb. V prípade, že sa tento nástroj používa pre skupinu ľudí, môže byť náročné určiť, čo je priemerná každodenná rutina. Je preto lepšie ak je záznam robený individuálne a potom sa analyzujú rôzne postupy spoločne, pričom je potrebné venovať pozornosť skresleniam. 16.4 Faktorová analýza Faktorová analýza je štatistická metóda, ktorá na základe vzájomných vzťahov medzi viacerými premennými identifikuje spolu vzájomne súvisiace premenné. Premenné, ktoré skúma a ktorých je zvyčajne veľa, sa označujú pojmom manifestné premenné.  Z týchto vzájomne úzko súvisiacich premenných vytvára faktory, čím redukuje počet premenných do menšieho počtu faktorov. Tieto zredukované premenné sa nazývajú latentné premenné.   Čiže faktorová analýza redukuje počet premenných cez skúmanie vzájomných vzťahov medzi manifestnými premennými a identifikuje v skupine premenných latentné premenné - faktory. Faktorová analýza sa prakticky používa na zistenie vzájomných vzťahov medzi premennými, pri tvorbe dotazníkov, alebo pri redukcii  veľkého počtu premenných na obmedzený počet faktorov. Predstavme si, že chceme skúmať určité premenné, na ktoré sa nevieme spýtať priamo jednou otázkou, ale len prostredníctvom viacerých iných otázok. K takýmto premenným patria napríklad osobnostné črty ako je introverzia,  úzkosť,  depresia alebo intuícia. Zistenie ako je človek introvertný, úzkostný, alebo intuitívny nevieme urobiť na základe jednej otázky.  Zvyčajne musíme človeku položiť viacero otázok, niekedy celý dotazník,  aby sme si spravili obraz o týchto pozorovaných charakteristikách. Takže napr. intuícia je v tomto prípade latentná premenná – faktor, túto premennú meriame pomocou viacerých iných otázok v dotazníku, ktoré v tomto prípade nazývame manifestné premenné. 16.5 Využitie štatistických údajov V hodnotení sa pomerne často pracuje so štatistickými údajmi. K takýmto údajom patria dáta, ktoré sa pravidelne v stanovenom intervale zbierajú jednotnou metodikou nie len na národnej úrovni, ale niekedy aj v rámci všetkých členských štátov EÚ, alebo túto činnosť zastrešuje iná medzinárodná organizácia. K takto získaným údajom patria napr. aj dáta z výberového zisťovania pracovných síl, ktoré môžu plniť úlohu kontextových ukazovateľov a súčasne slúžia na porovnanie s inými štátmi. Výberové zisťovanie pracovných síl Metóda výberového zisťovania pracovných síl v domácnostiach je štandardnou metódou odporúčanou medzinárodnými inštitúciami pod patronátom Medzinárodnej organizácie práce (ILO). Legislatívnym základom pre vykonávanie tohto zisťovania v členských krajinách Európskej únie je Nariadenie rady (ES) c. 577/98 o organizácii výberového zisťovania pracovných síl v Spoločenstve. Výberové zisťovanie pracovných síl prebieha na území Slovenskej republiky nepretržite od začiatku roka 1993, pričom od roku 2006 je zabezpečená úplná harmonizácia zisťovania s príslušnými právnymi predpismi Európskej únie. Cieľom zisťovania je zabezpečovať pravidelné informácie o stave, štruktúre a vývoji trhu práce v SR na báze rovnakého metodického prístupu k meraniu zamestnanosti, nezamestnanosti a ekonomickej neaktivity. Výsledky zisťovania ponúkajú širokú škálu informácií, ktoré sú zverejňované so štvrťročnou periodicitou. Výberové zisťovanie pracovných síl je prieskum realizovaný Štatistickým úradom Slovenskej republiky. Je jednou z metód pre kvantifikáciu miery zamestnanosti a nezamestnanosti. Tento zdroj je používaný aj štatistickým úradom EÚ - Eurostatom na porovnanie charakteristík trhov práce členských krajín. Do prieskumu je zaradených približne 10 tisíc domácností, čo predstavuje cca 30 tisíc respondentov. Títo zostávajú v súbore 5 po sebe idúcich štvrťrokov, a potom sú z neho vylúčení a nahradení inými. Toto sa deje priebežne, takže v každom období je v súbore 1/5 respondentov po prvý krát. Respondenti sú dotazovaní pracovníkmi Štatistického úradu SR pri osobnom kontakte. "],["kontrafaktuálne-hodnotenie-dopadov.html", "Kapitola 17 Kontrafaktuálne hodnotenie dopadov 17.1 Propensity score matching 17.2 Regression Discontinuity Design (RDD) 17.3 Rozdiel rozdielov", " Kapitola 17 Kontrafaktuálne hodnotenie dopadov Skupiny otázok zaoberajúce sa kvantifikáciou účinkov sa riešia kontrafaktuálnymi metódami. Posudzujú, či daná intervencia vyvolala požadované efekty. Táto časť popisuje jednotlivé kontrafaktuálne metódy, ktoré eliminujú výberové skreslenie. Patria medzi ne: propensity score matching, regression discontinuity design, či difference-in-differences. Prvé dve metódy – Propensity score matching a Regression discontinuity design – možno použiť, ak poznáme a máme údaje pre všetky premenné, ktoré majú vplyv na potenciálne výsledky. Tento dodatočný predpoklad je ťažko splniteľný v oblastiach ako vzdelávanie a trh práce, kde nepozorovateľné charakteristiky (ako osobné schopnosti, motivácia a inteligencia) budú s väčšou pravdepodobnosťou vplývať na individuálne správanie. V prípadoch, keď hodnotiteľ predpokladá, že výber do intervencie je ovplyvňovaný tak pozorovateľnými ako aj nepozorovateľnými faktormi/ charakteristikami sú k dispozícii ďalšie metódy, okrem iného napr, Difference-in-differences (rozdiel rozdielov). 17.1 Propensity score matching Metóda Propensity score matching (PSM) je založená na štatistickej porovnávacej skupine ktorá je vytvorená na základe pravdepodobnosti účasti na podpore (hodnote propensity score) za využitia pozorovateľných charakteristík jednotiek populácie. Podporené jednotky sú následne spárované s nepodporenými na základe hodnôt propensity score. Priemerný účinok podpory sa následne vypočíta ako priemer rozdielov vo výsledkoch naprieč týmito dvomi skupinami. Na párovanie podporených a nepodporených jednotiek na základe propensity score sa využívajú rozličné postupy. 17.1.1 Účel Vzhľadom na kontroverzný charakter implementácie náhodných (randomizovaných) hodnotení predstavuje tento prístup veľmi presné hodnotenie dopadu. Teda ak intervencia nemôže byť implementovaná náhodne je simulácia náhodného experimentu vhodným riešením. Hodnotiteľ sa pomocou párovacích techník snaží vytvoriť kontrafaktuálnu (kontrolnú) skupinu, ktorá je vzhľadom na pozorovateľné charakteristiky čo najpodobnejšia podporenej skupine. Podstatou je nájsť z čo najväčšej skupiny nezúčastnených jednotiek také jednotky, ktoré sú pozorovateľne podobné podporeným jednotkám v charakteristikách neovplyvnených účasťou v intervencii (tieto môžu zahŕňať pred-intervenčné charakteristiky, keďže tieto s určitosťou nie sú ovplyvnené následnou účasťou v intervencii). Každá podporená jednotka je spárovaná s podobnou nepodporenou jednotkou a priemerný rozdiel vo výsledkoch naprieč týmito dvomi skupinami je účinkom intervencie. Za predpokladu že rozdiely v účasti sú založené výlučne na pozorovateľných charakteristikách a ak máme k dispozícii dostatočne veľkú skupinu nepodporených jednotiek na spárovanie s podporenými, môžeme odmerať účinok podpory. Pri aplikácii PSM je každá podporená jednotka spárovaná s nepodporenou na základe jej hodnoty propensity score, odrážajúcej pravdepodobnosť podpory podmienenú rozličnými pozorovateľnými charakteristikami \\(X\\). Pri aplikácii metódy PSM sa zostrojí štatistická porovnávacia skupina modelovaním pravdepodobnosti účasti v intervencii na základe pozorovateľných charakteristík neovplyvnených intevenciou. Podporení sú následne spárovaní s nepodporenými na základe tejto pravdepodobnosti, tzn. hodnoty propensity score. Priemerný účinok podpory sa vyráta ako rozdiel priemerných hodnôt výsledkov týchto dvoch skupín. Sama o sebe je metóda PSM užitočná v prípadoch ak sa má za to, že účasť na intervencii určujú iba pozorovateľné charakteristiky. Tento predpoklad závisí od pravidiel cielenia intervencie, ako aj od faktorov vedúcich k prihláseniu sa jednotiek do intervencie (self-selection). V ideálnom prípade, ak sú pre podporené a nepodporené jednotky dostupné dáta z obdobia pred implementáciou intervencie, môžu sa využiť na výpočet hodnôt propensity score a spárovanie týchto dvoch skupín na ich základe. 17.1.2 Podmienky použitia Kľúčovou podmienkou použiteľnosti porovnávania je dostupnosť charakteristík (premenných) pozorovaných pred intervenciou. Premenné pozorované po intervencii môžu byť ovplyvnené samotnou intervenciou. V ideálnom prípade by všetky premenné, ktoré ovplyvňujú výberový proces, mali byť zahrnuté do zoznamu porovnateľných premenných, aj keď je to zriedka. Ďalšou podmienkou správneho uplatňovania porovnávania je existencia podstatného prekrývania medzi charakteristikami podporených a nepodporených. Z porovnania by mali byť vylúčení tí, ktorí nie sú podporení a majú veľmi nízke skóre alebo podporení s veľmi vysokým skóre. 17.1.3 Hlavné kroky Na výpočet účinkov intervencie je najprv potrebné vyrátať hodnoty propensity score na základe všetkých pozorovateľných charakteristík, ktoré ovplyvňujú tak účasť v intervencii ako aj očakávaný výsledok. Cieľom párovania je vytvorenie čo možno najpodobnejšej porovnávacej skupiny nezúčastnených jednotiek k skupine podporených jednotiek. 1. Stanovenie hodnoty propensity score Hodnota propensity score určuje pravdepodobnosť jednotky v cieľovej populácii (podporené a porovnávacie jednotky), že získa podporu (treatment) na základe jej pozorovateľných charakteristík. Ak majú dve jednotky podobnú hodnotu propensity score, znamená to že sú podobné aj v charakteristikách použitých na jej určenie. 2. Kontrola spoločnej oblasti prelínania Je potrebné zabrániť porovnávaniu neporovnateľného, tzn. že v analýze by sa mala použiť iba podmnožina porovnávacej skupiny ktorá je porovnateľná s podporenou skupinou. Je potrebné skontrolovať výskyt aspoň jednej podporenej a jednej nepodporenej jednotky pre každú z hodnôt propensity score. Existuje viacero metód kontroly avšak najjednoduchšou je vizuálna analýza hustoty rozloženia hodnôt propensity score. Ďalšou možnosťou je porovnanie miním a maxím hodnôt propensity score v podporenej a nepodporenej skupine. Oba prístupy vyžadujú odstránenie všetkých pozorovaní pri ktorých je hodnota propensity score menšia ako minimum alebo väčšia ako maximum v druhej skupine. 3. Voľba algoritmu párovania Ďalší krok sa pozostáva zo spárovania podporených a nepodporených jednotiek, ktoré majú podobné hodnoty propensity score za použitia vhodného algoritmu párovania. Algoritmy párovania sa líšia v spôsobe merania podobnosti medzi podporenými a nepodporenými jednotkami (tzn. spôsobe akým sa tvoria dvojičky) a tiež v spôsobe prideľovania váh spárovaným jednotkám. 4. Presnosť (kvalita) párovania Kvalita párovania sa hodnotí na základe jeho schopnosti vyvážiť porovnávaciu a podporenú skupinu s ohľadom na charakteristiky použité pri určení hodnôt propensity score. Existuje viacero spôsobov hodnotenia kvality párovania. Základnou myšlienkou všetkých prístupov je porovnať rozloženie premenných (jednotlivých charakteristík) v oboch skupinách (podporenej a porovnávacej) pred a po párovaní na základe propensity score. V prípade významných rozdielov po párovaní nebolo párovanie na základe hodnôt propensity score úplne úspešné a je potrebné vykonať určité nápravné opatrenia. Dobrá párovacia procedúra by mala znížiť štandardnú odchýlku (skreslenie) pre každú variabilnú premennú (pozorovateľnú charakteristiku) použitú pri určení propensity score. Tento prístup vyžaduje porovnanie štandardných odchýlok pre každú variabilnú premennú pred a po párovaní. 5. Odhad účinkov podpory Po spárovaní podporených jednotiek s jednotkami kontrolnej skupiny je určenie účinkov podpory relatívne jednoduché – postačuje vyrátať priemernú hodnotu rozdielu medzi výsledkovou premennou v podporenej a nepodporenej skupine. 17.1.4 Silné stránky a obmedzenia Párovanie má dve jasné nevýhody v porovnaní s experimentálnymi technikami. Prvou je predpoklad podmienenej nezávislosti - to znamená, že výberové skreslenie je eliminované kontrolou premenných. V prípade správneho náhodného výberu si môžeme byť istí, že populácia podporených a nepodporených nie je rovnaká, pokiaľ ide o pozorovateľné aj skryté charakteristiky. Po druhé, zatiaľ čo pri porovnávaní sa dajú odhadnúť účinky intervencie iba v prípade, že dôjde k prekrývaniu medzi populáciou podporených a nepodporených; náhodným priradením sa zabezpečí spoločná (ne)podpora v celej vzorke. Vďaka týmto úvahám sú experimentálne techniky jednoznačne lepšie ako porovnávanie. Pri navrhovaní a výkone hodnotení intervencií sú však dôležité aj praktické úvahy ako často sa dajú experimentálne prístupy použiť. Hlavnou výhodou porovnávania oproti náhodnému priradeniu je to, že sa vyhýba etickým úvahám, ktoré vznikajú, keď sa náhodne zamietne potenciálne prospešná liečba. Náklady sú tiež dôležitým praktickým aspektom pri vykonávaní hodnotení. V niektorých prípadoch, napriek náročným požiadavkám na porovnávanie údajov, môže byť generovanie údajov menej nákladné ako v prípade experimentu, pretože tento experiment vyžaduje dôkladné monitorovanie náhodného výberu. 17.2 Regression Discontinuity Design (RDD) Metóda Regression Discontinuity Design (RDD) má viacero prvkov náhodného experimentu a môže byť použitá v prípadoch, kedy náhodný výber podporených a nepodporených nie je možný. Ide o populárnu kvázi-experimentálnu metódu, ktorá je založená na poznaní presných pravidiel na základe ktorých je stanovená oprávnenosť zúčastniť sa intervencie. V súlade s touto metódou je zaradenie uchádzačov do oprávnenej skupiny založené výlučne na pozorovateľných pred-intervenčných premenných a pravdepodobnosť podpory sa nespojito mení ako funkcia týchto premenných. Pre objasnenie tejto myšlienky môžeme uviesť príklad, v ktorom je skupina žiadateľov o podporu rozdelená do dvoch skupín podľa hodnoty zvolenej premennej v pred-intervenčnom období (napr. vek, výška mzdy, počet bodov z odborného hodnotenia). Žiadatelia nachádzajúcim sa nad určitou hranicou sa zúčastňujú na intervencii, zatiaľ čo žiadatelia nachádzajúci sa pod touto hranicou nie sú zapojení. Nespojitosť v rámci RDD môže byť sharp (ostrá) alebo fuzzy („rozmazaná”). Hlavnou myšlienkou tejto metódy je, že jednotky v cieľovej populácii pod stanovenou hranicou (ktorí neboli podporení) sú vhodnou porovnávacou skupinou k jednotkám nad touto hranicou (ktorí boli podporení). Účinok intervencie je možné určiť porovnaním priemerných výsledkov podporených žiadateľov nachádzajúcich sa tesne nad hranicou oprávnenosti so zamietnutými žiadateľmi nachádzajúcimi sa tesne pod hranicou oprávnenosti. Oblasť v okolí hranice sa dá za určitých podmienok porovnateľnosti označiť takmer ako náhodný experiment. Z uvedeného vyplýva, že sharp RDD zachytáva účinok intervencie iba na podskupine populácie s hodnotami blízko hranice. V prípade heterogénnych účinkov intervencie sa môže lokálny priemerný účinok podpory značne líšiť od účinkov podpory na jednotky nachádzajúce sa vo väčšej vzdialenosti od hranice. Hoci je tento prístup charakterizovaný vysokou internou validitou, jeho výsledky nemôžu byť vždy generalizované na celú cieľovú populáciu. 17.2.1 Podmienky použitia Táto metóda musí spĺňať niekoľko podmienok, aby bola úplne použiteľná. V prvom rade musí byť výber určený na základe pozície voči hranici. Príklad administratívnych pravidiel tohto druhu nie je neobvyklý: okrem charakteristík ako sú príjmy domácnosti alebo veľkosť firiem, je možné uvažovať o rebríčkoch, ktoré sledujú napríklad dĺžku (ne)zamestnanosti. Ďalším obmedzením uplatniteľnosti RDD je to, že jednotlivci by nemali mať možnosť manipulovať so svojou pozíciou vzhľadom na hraničnú hodnotu, kvôli tomu aby sa mohli zúčastňovať na intervencii. 17.2.2 Hlavné kroky 1. Stanovenie výberovej premennej a hraničnej hodnoty Podmienkou aplikácie metódy RDD je existencia spojitej výberovej premennej s hranicou rozdeľujúcou jednotky do podporenej a nepodporenej skupiny. 2. Stanovenie intervalu okolo hranice Stanovenie oblasti okolo hraničnej hodnoty závisí na hodnotiteľoch a početnosti pozorovaní. Zvyčajne sa aplikuje princíp viacerých intervalov, napr. veľký interval (0% \\(&lt; x &lt;\\) 50%), stredný interval (10% \\(&lt; x &lt;\\) 40%) a malý interval (15% \\(&lt; x &lt;\\) 35%). V tejto súvislosti je potrebné poznamenať, že čím je interval menší, tým viac sú podmienky podobné experimentálnemu postupu. Na druhej strane však platí, že čím je interval menší, tým je menšia aj externá validita výsledkov analýzy, keďže sa porovnáva len časť populácie ktorá sa nachádza v blízkosti danej hranice. 3. Určenie typu nespojitosti (sharp alebo fuzzy) Pri sharp regression discontinuity je podpora deterministickou funkciou kovariantu. Pri fuzzy regression discontinuity sa využívajú nespojitosti v pravdepodobnosti podpory závislé na kovariante. Nespojitosť je následne použitá ako inštrumentálna premenná. 4. Odhad účinkov Odhad účinkov sa vykoná využitím regresného modelu. Regresia sa môže vykonať pre všetky zvolené intervaly. 5. Analýza externej validity odhadu účinkov V prípade heterogénnych účinkov intervencie umožňuje metóda RDD iba identifikáciu priemerného dopadu v oblasti hranice výberu. V reálnej situácii, pri výskyte heterogénnych účinkov naprieč podporenými jednotkami môže byť lokálny účinok podpory značne odlišný od účinku v oblasti vzdialenejšej od hranice výberu. Z tohto dôvodu by sa mali hodnotitelia uistiť, či a za akých podmienok sú výsledky v okolí hranice zovšeobecniteľné na celú populáciu. 17.2.3 Silné stránky a obmedzenia Tento návrh umožňuje identifikovať kauzálny efekt intervencie bez umelých vylúčení, predpokladov týkajúcich sa výberu, formulárov a pod.. RDD môže byť najlepšou alternatívou k randomizovaným štúdiám na hodnotenie efektívnosti intervencií. Najdôležitejším prvkom návrhu RDD je použitie hraničného skóre pred intervenciou na rozdelenie do skupín (s intervenciou a bez). Výhodou je, že to, na základe čoho sa robí rozdelenie, nemusí byť rovnaké ako výsledný efekt. Na druhej strane má dizajn dve hlavné obmedzenia. Po prvé, jeho uskutočniteľnosť sa z definície obmedzuje na tie prípady, v ktorých sa výber uskutočňuje na základe premennej pozorovateľnej pred intervenciou. V skutočnosti tomu tak často nie je. Po druhé, aj keď je prístup uskutočniteľný, identifikuje iba priemerný vplyv na hranici. To nám v prítomnosti heterogénnych vplyvov nehovorí nič o vplyve na jednotky mimo hranice. V tomto zmysle identifikujeme iba lokálny dopad intervencie. Na identifikáciu dopadu na širšiu populáciu sa dá použiť iba neexperimentálny odhad. 17.3 Rozdiel rozdielov Metóda rozdiel rozdielov – Difference-in-Differences (DD – double difference) využíva časové rady údajov na určenie kontrafaktuálnej situácie. Jej aplikácia si vyžaduje údaje pre podporenú aj nepodporenú skupinu a to pre obdobie pred aj po realizácii intervencie. Výsledný efekt vypočíta ako rozdielov výsledkov medzi podporenou a porovnávacou skupinou po určitom čase od ukončenia realizácie intervencie, v porovnaní s ich rozdielom v období pred intervenciou. Účinky sa získajú odpočítaním rozdielu pred intervenciou vo výsledkoch medzi príjemcami a osobami, ktoré nie sú príjemcami pomoci, od rozdielu po zásahu. 17.3.1 Účel Dopady intervencie sa dajú odhadnúť pomocou výpočtu dvojitého rozdielu, jedného za čas (pred a po) a druhého medzi subjektmi (medzi podporenými a nepodporenými). Táto metóda vo svojej najjednoduchšej podobe vyžaduje iba súhrnné údaje o výslednej premennej. Ak sú k dispozícii údaje za podporených aj nepodporených najmenej počas dvoch časových období, metóda rozdiel rozdielov (DD) vytvára odhad dopadov, ktoré sú v zásade pravdepodobnejšie ako dopady založené na jedinom rozdiele (buď v čase, alebo medzi skupinami). Najjednoduchší odhad dopadu je rozdielom vo výsledkoch medzi podporenými a nepodporenými, ktorý sa meria po uskutočnení intervencie (napríklad rozdiel v priemernej zamestnanosti medzi podporovanými a nepodporovanými MSP, rok po poskytnutí podpory). Tento rozdiel však nie je dopadom intervencie, pretože podporení majú tendenciu sa líšiť od tých, ktorí nie sú podporení, čo je dôsledkom výberového skreslenia. Teraz predpokladajme, že pred uskutočnením intervencie máme k dispozícii údaje o výslednej premennej pre podporených aj nepodporených. Odčítanie rozdielu pred intervenciou od rozdielu po intervencii eliminuje jeden druh výberového skreslenia súvisiaci s časovo nemennými individuálnymi charakteristikami. Inými slovami, ak sa rozlíšenie medzi podporenými a nepodporenými nemení v čase, odpočítanie rozdielov pred intervenciou odstráni výberové skreslenie a stanoví vierohodný odhad dopadu intervencie. 17.3.2 Podmienky použitia Použitie metódy DD je podmienené efektom, ktorý sa opakuje v čase. To znamená, že rovnaké merania sa môžu robiť opakovane v čase. Väčšina efektov verejnej politiky sa dá časom replikovať pre tie isté jednotky – napr. tržby alebo zisky firiem, príjmy jednotlivcov alebo spotreba domácností. Niektoré efekty sa prejavia len pre určitú jednotku, napríklad trvanie nezamestnanosti po strate zamestnania alebo hmotnosť detí pri narodení. V týchto prípadoch je lepšie pracovať napr. so skupinami jednotlivcov,, ktorí sa stali nezamestnanými a takto odhadnúť priemernú dobu nezamestnanosti. Problémom, ktorý sa týka uplatniteľnosti DD dostupnosť údajov. Štatistiky niektoré údaje zberajú na pravidelnej báze. Absencia údajov pred intervenciou môže byť závažnou prekážkou uplatniteľnosti DD. Retrospektívne meranie údajov je veľmi problematické. Uplatniteľnosť tejto metódy si tiež vyžaduje, aby intervencia bola diskrétnej (binárnej) povahy: musí existovať skupina s intervenciou a bez intervencie. 17.3.3 Hlavné kroky 1. Výber premennej Analýza sa bude realizovať s akoukoľvek relevantnou premennou ku ktorej existujú údaje. Napr. môžeme sledovať ročný prírastok príjmu na obyvateľa. 2. Výber obdobia pred a po intervencii Výber pred a po intervenčného obdobia závisí od dostupnosti údajov za jednotlivé roky. Neexistuje univerzálne pravidlo na stanovenie presného počtu rokov ktoré je potrebné sledovať pred intervenciou, resp. po jej implementácii. Je potrebné zohľadniť charakter intervencie a dĺžku obdobia jej implementácie. Pri jednorazových opatreniach, resp. opatreniach nenáročných na implementáciu (napr. nákup technológie, investícia do produkčných zariadení) je postačujúce sledovať obdobie dvoch alebo troch rokov pred realizáciou intervencie a obdobie po intervencii, kedy sa dá logicky predpokladať že jej účinky sa už stihli prejaviť. Pri intervenciách majúcich za cieľ zmeny menej hmatateľných oblastí (ako napr. zvýšenie životnej úrovne, sociálneho a ekonomického postavenia, rodovej rovnosti, alebo zlepšenie životného prostredia) je potrebné počítať s dlhšími obdobiami počas ktorých sa bude pôsobenie intervencie sledovať a vyhodnocovať. 3. Odhad účinkov podpory Priemerný účinok podpory na podporených sa zvyčajne odhaduje prostredníctvom regresnej analýzy. Základná analýza je jednoducho záležitosťou výpočtu priemerov pre dve skupiny v dvoch časových obdobiach 17.1. Table 17.1: DD odhad efektu podpory – zmena príjmu na osobu Obce zmena v príjme na osobu (%) Rozdiel medzi obdobiami 1990 - 95 1995 - 99 s intervenciou 2,35 4,45 2,10 bez intervencie 2,28 5,08 2,80 rozdiel medzi skupinami 0,07 -0,63 -0,70 Z tabuľky 17.1 je evidentné, že v období rokov 1995 až 1999 boli obce, ktoré dostali podporu, podstatne menej úspešné v porovnaní s obcami, ktoré nedostali podporu (o 0,7 % bodu bol nárast príjmu na osobu menší). 17.3.4 Silné stránky a obmedzenia Napriek svojej širokej uplatniteľnosti nie je metóda DD univerzálnou. Jej pozitívnou stránkou je, že nevyžaduje zložité údaje, ale len súhrnné údaje o výsledných efektoch politiky zozbierané pred a po intervencii. Uplatnenie v praxi prináša niekedy určité obmedzenia. "],["prístupy-hodnotenia-dopadov-založené-na-teórii.html", "Kapitola 18 Prístupy hodnotenia dopadov založené na teórii 18.1 Účel 18.2 Podmienky použitia 18.3 Realistické hodnotenie 18.4 Prístupy založené na teórii zmeny 18.5 Silné a slabé stránky", " Kapitola 18 Prístupy hodnotenia dopadov založené na teórii Experimentálne a kvázi experimentálne prístupy sú vhodné na overenie, či intervencia funguje, ale majú niekoľko nedostatkov. Nie vždy sú tieto prístupy realizovateľné. V niektorých prípadoch nie je možné vytvoriť situáciu bez intervencie. Niekedy môže ísť o etický problém, v iných prípadoch nemusia byť k dispozícii zdroje alebo čas potrebný na realizáciu. Experimentálne a kvázi experimentálne prístupy sa nepokúšajú odpovedať na otázku “Či to bola intervencia alebo kontext, ktorý viedol k výsledkom? Ak sa nedosiahli výsledky, bolo to preto lebo intervencia nefungovala? Bola dôvodom nesprávna intervenčná logika, alebo zlá implementácia?” Odpovede na tieto otázky sú však dôležité na zlepšenie intervencie alebo jej realizáciu na inom mieste či iným spôsobom. Keďže experimentálne prístupy nekladú tieto otázky, sú často popisované ako “čierne skrinky”; môžu posúdiť, či dosiahli očakávané výsledky, ale neskúmajú dôvody, prečo intervencia (ne)fungovala. Prístup k hodnoteniu založený na teórii môže pomôcť riešiť tieto nedostatky a posúdiť rozsah, v akom intervencia priniesla alebo ovplyvnila pozorované výsledky. 18.1 Účel Prístupy k hodnoteniu založené na teórii (theory-based evaluation – TBE) používajú teóriu zmeny na vyvodenie záverov o tom, či a ako intervencia prispela k pozorovaným výsledkom. TBE môžu byť použité v kombinácii s väčšinou metód a techník hodnotiacich výsledky intervencií. Hodnotenie založené na teórii je prístup k hodnoteniu (t. j. koncepčný analytický model) a nie špecifická metóda alebo technika, napriek tomu je súčasťou tejto príručky. Je to spôsob štruktúrovania a analýzy v hodnotení. Teória zmeny vysvetľuje ako intervencia prinesie svoje očakávané výsledky. Teória zvyčajne začína s postupnosťou udalostí a reťazcom výsledkov (výstupy, výsledky, dopady). Toto sa bežne označuje ako “intervenčná logika” alebo “logický model”. Teória zmeny však ide ešte ďalej tým, že načrtáva mechanizmy zmien, predpoklady, riziká a kontext, ktoré podporujú alebo bránia tomu, aby sa teória prejavila vo forme pozorovaných výsledkov. Skúma kauzálnu súvislosť medzi výstupmi a pozorovanými výsledkami. Teória zmeny môže porovnať predpokladaný kauzálny reťazec výsledkov s tým, čo je pozorované v skutočnosti, a skontrolovať každý vzťah a predpoklad v teórii. Teória zmeny vysvetľuje čo by sa malo udiať v „prepojeniach“, ktoré spájajú jednotlivé prvky. Vo forme logického modelu (napr. logframu) popisuje a vysvetľuje kauzálne väzby medzi výstupmi, výsledkami a dopadmi. Dve kľúčové idey, ktoré odlišujú TBE prístupy od tradičných prístupov, sú (1) vplyv kontextu na výsledky intervencie a (2) skôr mechanistický ako kontrafaktuálny prístup k určovaniu kauzality. TBE venuje kontextu intervencie omnoho väčšiu pozornosť ako iné evaluačné prístupy. Napríklad v intervencii zameranej na zníženie fajčenia budú kontextové faktory zahŕňať nadšenie tých, ktorí sú za zákaz, „pochopenie“ cieľovej skupiny a súvisiace právne predpisy. Pri vypracovaní teórie zmeny by mal byť kontext jasne popísaný alebo by sa mal na základe diskusie premietnuť do predpokladov, z ktorých intervencia vychádza. 18.2 Podmienky použitia TBE sa pokúša pochopiť príspevok intervencie k pozorovaným výsledkom mechanickou alebo procesnou interpretáciou kauzálnych súvislostí namiesto porovnania s kontrolnou skupinou. V TBE sa testujú špecifické kroky a mechanizmy. Ak sa tieto dajú potvrdiť empirickými dôkazmi, potom je možné vyvodiť kauzálny záver pričom sa identifikujú a posudzujú všetky dostupné faktory (t. j. kontextové faktory), ktoré môžu tiež zohrávať úlohu v kauzálnej reťazi. Teória zmeny a logické modely Na opis výsledkov intervencií sa používajú logické modely (logický rámec/logframe je jednou z nich). Teória zmeny vychádza z kauzálneho reťazca výsledkov (výstup – výsledok – dopad a študuje jednotlivé vzťahy (logiku “krátkeho cyklu” medzi jednotlivými prvkami) kým logický model je o celom reťazci výsledkov. Jednoducho povedané, TBE vysvetľujú, ako intervencia prinesie požadované výsledky a nie len opis výsledkov. Všeobecne platí, že teória zmeny zahŕňa: logický model/reťazec výsledkov; predpoklady, riziká a v niektorých prípadoch mechanizmy súvisiace s každým článkom v reťazci výsledkov; vonkajšie faktory, ktoré môžu ovplyvniť očakávané výsledky; a všetky empirické dôkazy podporujúce predpoklady, riziká a vonkajšie faktory. Predpoklady sú kľúčové udalosti alebo podmienky, ktoré sa musia vyskytnúť, aby kauzálna súvislosť existovala. Riziká sú vplyvy alebo udalosti mimo intervencie, ktoré môžu brániť vzniku kauzálnej súvislosti. Vonkajšie faktory sú okolnosti mimo kontroly intervencie (sociálne, politické alebo ekonomické), ktoré môžu ovplyvniť schopnosť intervencie dosiahnuť zamýšľaný výsledok. Existujú dve kategórie TBE: realistické hodnotenie a prístup založený na teórii zmeny. 18.3 Realistické hodnotenie Realistické hodnotenie vychádza z toho, že fungovanie intervencií závisí od základných mechanizmov, ktoré sú v hre v konkrétnom kontexte: výsledok \\(=\\) mechanizmus \\(+\\) kontext Realistické hodnotenie vyvíja a potom empiricky testuje hypotézy o tom, aké výsledky sú produkované akými mechanizmami v akých kontextoch. Realistický prístup sa zameriava na základnú intervenčnú logiku a jej behaviorálne predpoklady ako aj podmienky podporujúce intervenciu. Dôraz sa kladie na najsľubnejšie konfigurácie, ktoré ukazujú, ako majú intervencie fungovať, v ktorých populáciách a za akých podmienok. Tie možno vnímať ako mini-teórie zmeny. 18.3.1 Hlavné kroky Realistické hodnotenia, s použitím intervencie odvykania od fajčenia ako príkladu, pozostáva z nasledovných krokov: Hodnotiteľ sa prostredníctvom dialógu s realizátormi intervencie snaží pochopiť povahu intervencie/programu: Aký je cieľ nášho programu odvykanie od fajčenia? Aká je povaha cieľovej populácie, pre ktorú je určená? V akých kontextoch a nastaveniach bude fungovať? Aké existujú teórie o tom, prečo odvykanie od fajčenia bude fungovať u niektorých ľudí za určitých okolností? Hodnotiteľ mapuje sériu potenciálnych mini-teórií, ktoré sa týkajú rôznych kontextov programu a viacerých mechanizmov, ktoré produkujú rôzne výsledky. Napríklad, vedomosti lekára by mohli naznačovať, že zameranie vzdelávania na pôrodné asistentky (o negatívnych účinkoch na deti v maternici) bude najúčinnejšie pre tehotné ženy, ostatné mladé ženy by menej reagovali na hrozbu zdravotných účinkov na deti, ale možno by skôr reagovali na svoj imidž. V tejto fáze hodnotiteľ skúma výsledky súvisiace s mini-teóriami. Mohol by sa napríklad zaoberať tým, ako bývalí fajčiari reagujú na rôzne služby, ktoré sú im poskytované. Tento obraz zahŕňa posúdenie rozsahu, v akom sa spustili psychologické motivácie a mechanizmy, po poskytnutí špecifických služieb pre fajčiarov. Skúmaním, súvislostí medzi kontextom, mechanizmom a výstupmi/výsledkami si hodnotiteľ spresňuje a vyvíja predbežné teórie o tom, čo funguje, pre koho za akých okolností. Kľúčovou silou realistického prístupu je jeho zameranie na kontext. Kontext musí byť súčasťou hodnotiaceho rámca a špeciálne súvislosti, či už v rámci intervencie alebo mimo jej kontroly, môžu viac upriamiť alebo odviesť pozornosť od toho, ako dobre intervencia funguje. 18.4 Prístupy založené na teórii zmeny Tieto prístupy zahŕňajú vypracovanie teórie zmeny pre intervenciu. Tá ukazuje, ako má konkrétna intervencia fungovať a aké predpoklady stoja za teóriou. Majú tendenciu zaoberať sa tradičnými hodnotiacimi otázkami, či a do akej miery intervencia fungovala. Vždy najprv vypracujú teóriu zmeny pre intervenciu a potom overia do akej miery teória zodpovedá tomu, čo je pozorované. Jedna z teórií zmeny – analýza príspevkov, tvrdí, že ak hodnotiteľ môže potvrdiť teóriu zmeny empirickými dôkazmi a zohľadniť hlavné vonkajšie ovplyvňujúce faktory, potom je logické dospieť k záveru, že intervencia spôsobila zmenu. Súčasne teória identifikuje nedostatky v argumentoch, čiže zistí kde chýbajú, alebo nie sú dostatočné dôkazy na podporu takýchto tvrdení. Kauzalita sa odvodzuje z týchto dôkazov: Intervencia je založená na odôvodnenej teórii zmeny: reťazec výsledkov a základné predpoklady určujúce, že intervencia bude fungovať, sú hodnoverné a odsúhlasené kľúčovými aktérmi. Aktivity intervencie boli implementované. Teória zmeny je overená dôkazmi: objavil sa reťazec výsledkov, splnili sa predpoklady a boli dosiahnuté výsledky. Vyhodnotili sa vonkajšie faktory (kontext), ktoré ovplyvňovali intervenciu, a ukázalo sa, že nemali výrazný vplyv, a ak áno, bolo to zohľadnené. Nakoniec sa dospeje k záveru, či intervencia prispela k zmene. Sumárne: deklarovaný príspevok \\(=\\) overená teória zmeny \\(+\\) iné kľúčové ovplyvňujúce faktory Vypracovanie teórie zmeny zahŕňa identifikáciu činností, výstupov a postupnosti v reťazci výsledkov potrebných na dosiahnutie očakávaných benefitov. To často zahŕňa vývoj logického modelu s primeraným reťazcom výsledkov a opis toho, čo šípky alebo iné spojenia v reťazci výsledkov znamenajú. 18.4.1 Použitie TBE na kauzálne závery Kauzálne závery (tvrdenia o príčinách a následkoch) možno vyvodiť testovaním teórie zmeny intervencie oproti pozorovanému skutočnému stavu a posúdením vplyvu iných vonkajších faktorov. Jedným z takýchto prístupov, o ktorých sa diskutuje v tejto časti, je analýza príspevkov (contribution analysis). Obsahuje sedem krokov a výsledkom analýzy príspevkov by mal byť dôveryhodný “príbeh” (t. j. naratívny opis teórie zmeny a jej podporných dôkazov). Týchto sedem krokov je zvyčajne predmetom neustáleho skúmania a revízie. 1. Stanoviť príčinu a následok, ktorý sa má riešiť Prvým krokom v analýze príspevkov je objasniť rozsah hodnotenia a formulovať hodnotiace otázky, ktoré vysvetlia mechanizmus príčina-následok. Zvyčajne to sú otázky ako: Prispela intervencia k riešeniu problému? Aké aspekty intervencie alebo kontextu prispeli k riešeniu problému? Následne je potrebné vzhľadom na hodnotiaci kontext a povahu rozhodnutí, ktoré má hodnotenie informovať, určiť úroveň spoľahlivosti; preskúmať povahu a rozsah príspevku očakávaného od intervencie; určiť, aké dôkazy by pomohli potvrdiť, že intervencia výrazne prispela k plánovaným výsledkom; a posúdiť, či je očakávaný príspevok vo všeobecnosti hodnoverný vzhľadom na povahu intervencie (t. j. určiť, či sa problém môže primerane riešiť prostredníctvom intervencie). 2. Vypracovať teóriu zmeny Vypracovanie teórie zmeny je druhým krokom v analýze príspevkov. Znamená zo vytvoriť počiatočnú a upravenú teóriu zmeny pre intervenciu; pri budovaní teórie zmeny, určiť úroveň potrebných detailov - analýza príspevkov sa najlepšie vykonáva s primerane priamočiarymi a nie príliš podrobnými reťazcami výsledkov, najmä na začiatku, v neskorších krokoch sa môžeme rozhodnúť aké ďalšie podrobnosti a vylepšenia sú potrebné na ďalšie preskúmanie niektorých aspektov teórie zmeny, ale tieto môžu byť pridané neskôr. 3. Posúdiť výsledný príspevok (kontribúciu) V tomto bode je užitočné kriticky preskúmať príspevok vyplývajúci z vypracovanej teórie zmeny: posúdiť logiku a otestovať hodnovernosť predpokladov v teórii zmeny (Sú v teórii medzery? Môžu byť vyplnené ďalším zdokonalením teórie zmeny? Ak nie, aké ďalšie kroky sú potrebné na vytvorenie dôveryhodného hodnotenia?); identifikovať kde sa vyžadujú dôkazy na posúdenie príspevku (Čo je podložené minimálnymi alebo žiadnymi dôkazmi? Ktoré vonkajšie faktory nie sú dobre pochopené?); zistiť, do akej miery je akceptovaná teória zmeny (Je na tom široká dohoda? Sú spochybnené špecifické aspekty? Je v hre niekoľko teórií zmeny?). 4. Zhromaždiť existujúce dôkazy o teórii zmeny Pred zhromažďovaním nových údajov je užitočné pozrieť sa na existujúce údaje a informácie týkajúce sa teórie zmeny: zhromaždiť existujúce dôkazy, ako sú predchádzajúce hodnotenia, výskum, monitorovanie a správy, aby ste poskytli empirické dôkazy o príspevku, ktorý si intervencia nárokuje; zhromaždiť dôkazy o identifikovaných vonkajších vplyvoch (t. j. údaje, ktoré pomáhajú určiť hodnovernosť týchto vplyvov na teóriu zmeny), v niektorých prípadoch môžu hodnotitelia chcieť vytvoriť teórie o tom, ako môžu vonkajšie faktory ovplyvňovať intervenciu. V tejto fáze analýzy je vypracovaná teória zmeny a zhromaždené dostupné dôkazy podporujúce teóriu zmeny. Teória zmeny bola do určitej miery testovaná, boli identifikované významné vonkajšie faktory a zhromaždili sme všetky podporné dôkazy. 5. Prehodnotiť príspevok Príspevok vyplývajúci z teórie zmeny možno teraz kriticky posúdiť na základe existujúcich dôkazov. Na kritické posúdenie príspevku je potrebné: určiť, ktoré väzby v teórii zmeny sú silné (silná logika; dobrý dôkaz k dispozícii, že platia predpoklady, nízke riziko a / alebo široká akceptácia), a ktoré sú slabé; posúdiť celkovú dôveryhodnosť (Potvrdzuje model pozorovaných výsledkov a vzťahov reťazec výsledkov?); zistiť, či zainteresované strany súhlasia s príspevkom; posúdiť pravdepodobnosť, či niektorý z významných vonkajších faktorov mal vplyv na pozorované výsledky; identifikovať hlavné nedostatky; a upraviť teóriu zmeny, v prípade potreby prehodnotiť príspevok. 6. Vyhľadať ďalšie empirické dôkazy Až v tomto kroku sa začne zber nových primárnych údajov pre hodnotenie. V tejto fáze by hodnotitelia mali zhromaždiť dôkazy potrebné na posilnenie dôkazov o príspevku s použitím vhodných techník na zber údajov. Cieľom je vyhľadať údaje, ktoré poskytnú dôkazy o výsledkoch; o platnosti predpokladov a rizík v teórii zmeny; a o významných vonkajších faktoroch, ktoré mohli ovplyvniť dosiahnuté výsledky. Na preskúmanie prvkov teórie zmeny by sa mohli použiť aj kvázi-experimentálne alebo experimentálne prístupy zahŕňajúce porovnávacie skupiny. Z teoretického hľadiska sa na posilnenie testovania teórie môže použiť niekoľko štandardných techník zberu údajov. Kľúčové rozhovory s informátormi sú vhodné na vytvorenie alternatívnych teórií zmeny a na diskusiu o ďalších ovplyvňujúcich faktoroch. Pri zhromažďovaní odpovedí je užitočné zistiť dôkazy, na základe ktorých si informátori tvoria svoje názory. Fokusové skupiny a workshopy sú tiež dobrými metódami na preskúmanie teórie zmeny, pretože umožňujú diskusiu o tom, ako rôzni aktéri vidia fungovanie intervencie. Môžu objaviť alternatívne teórie o zmene a môžu identifikovať ďalšie faktory. Prípadové štúdie sa môžu použiť rovnakým spôsobom ako fokusové skupiny. V kontexte teórie zmeny sú prípadové štúdie lepšie na zber dát a pomáhajú (ne)potvrdiť teóriu zmeny, alebo jednotlivé “mikro-kroky” v teórii zmeny. Ukazujú, že teória zmeny je skutočne vierohodná a zakladá sa na overených tvrdeniach. 7. Revidovať a posilniť príspevok Pomocou nových dôkazov zhromaždených vyššie, môžu hodnotitelia dôveryhodnejšie potvrdiť príspevok, s odôvodnenými závermi o kauzálnych súvislostiach. Je dobré zopakovať, že prístupy založené na teórii ako je analýza príspevkov, fungujú najlepšie ako iteračný proces. V tomto bode analýzy sa preto hodnotiteľ môže rozhodnúť a vrátiť sa ku kroku 5 alebo dokonca k predchádzajúcim krokom na prehodnotenie silných a slabých stránok teórie zmeny a príspevku. 18.5 Silné a slabé stránky TBE prístupy k hodnoteniu nie sú všeliekom pre posúdenie výsledkov intervencií. Majú však niekoľko pozitívnych vlastností: Často sa môžu vykonávať za okolností, keď nie je možné použiť iné prístupy (napr. experimentálne prístupy). Umožňujú hodnotiteľom posúdiť príspevok, ktorý má zmysel pre zúčastnené strany. Otvárajú čiernu skrinku intervencie, čo umožňuje hodnotiteľom dospieť k zisteniam o tom, prečo intervencie fungujú alebo nefungujú. Umožňujú vyvodiť závery o kauzálnych prvkoch intervencie. Môžu pomôcť vo väčšej miere využiť existujúce údaje a zamerať nový zber údajov na oblasti, v ktorých existujú významné medzery. Zároveň má využívanie TBE prístupov aj isté výzvy: Zvyčajne neposkytujú kvantitatívne meranie veľkosti príspevku, ktorý intervencia poskytuje. Stále môže byť potrebná ďalšia analýza na meranie veľkosti pozorovaných výsledkov. Vypracovanie teórie zmeny môže byť ťažké, pretože zahŕňa syntézu celého radu názorov a informačných zdrojov, ako aj získanie súhlasu zainteresovaných strán. V niektorých situáciách môže byť vypracovanie teórie zmeny časovo náročné a/alebo vyžadovať značné množstvo údajov. Môže sa objaviť viac ako len jedna teória zmeny. Ak sa objavia viaceré teórie zmeny, možno bude nutné otestovať ich na základe dôkazov, aby sme zistili, ktorá teória najlepšie odráža realitu. V takýchto prípadoch môžu hodnotitelia chcieť zamerať svoje úsilie na to, kde a v čom sa teórie líšia a skúmať dôvody a dôsledky tohto rozdielu. "],["hodnotiaca-matica.html", "Kapitola 19 Hodnotiaca matica", " Kapitola 19 Hodnotiaca matica Užitočný nástroj spojený s plánovaním a organizovaním hodnotenia predstavuje hodnotiaca matica, ktorá sa vytvára v procese prípravy a plánovania konkrétneho hodnotenia. Jej cieľom je nachádzanie odpovedí na hodnotiace otázky prostredníctvom identifikovania relevantných údajov podrobených analýze a vhodnej hodnotiacej metódy využitím náležitých techník zberu údajov. V priebehu hodnotenia je však možné hodnotiacu maticu upravovať, aktualizovať a prispôsobiť podmienkam a požiadavkám hodnotiteľa. Hodnotiaca matica predstavuje základný nástroj pre plánovanie a organizovanie hodnotenia, ktorý prispieva k jeho podpore a zvyšuje kooperáciu medzi hodnotiteľmi a zadávateľom, resp. pracovníkmi zabezpečujúcimi implementáciu príslušnej intervencie. Hodnotiaca matica slúži predovšetkým na identifikovanie potreby výkonu konkrétneho hodnotenia a  jasného prepojenia každého kroku v hodnotiacom procese. Zoskupuje a vzájomne prepája hodnotiace otázky s organizáciou a plánovaním zberu informácií nevyhnutných pre nachádzanie odpovedí na hodnotiace otázky. Štruktúra hodnotiacej matice 19.1 predstavuje jednoduchú tabuľku s jedným riadkom pre každú hodnotiacu otázku a stĺpce, ktoré obsahujú informácie o hodnotiacich otázkach s prepojením na hodnotiace úlohy a údaje, ktoré budú podliehať hodnoteniu použitím vhodného metodického prístupu. V prípade potreby, môže hodnotiteľ prispôsobiť štruktúru hodnotiacej matice svojím požiadavkám. Protokoly pre zber údajov a hodnotenie na priradených úlohách a harmonogram, zadávacie podmienky, komunikačný plán môžu byť pridané alebo vytvorené ako separátny nástroj ale prepojený na maticu. Cieľom vytvorenia hodnotiacej matice je nachádzanie odpovedí na hodnotiace otázky prostredníctvom identifikovania relevantnej hodnotiacej metódy využitím príslušných techník zberu údajov. Tvorba matice zvyčajne zahŕňa nasledujúce prepojené prvky: Hlavný problém, na ktorý je hodnotenie zamerané Hodnotiaca otázka Hodnotiaca/e úloha/y Typ otázky Údaje (merania/premenné/indikátory) Vzorka alebo súčet Zdroj údajov Nástroj na zber údajov Metodický prístup Poznámky Hlavný problém, na ktorý je hodnotenie zamerané Hodnotiteľ definuje základný hodnotiaci problém, na ktorý sa hodnotenie zameriava, pričom vychádza predovšetkým z predmetu hodnotenia a jeho účelu. Identifikácia hlavného problému má byť jasná, stručná, vecná a zrozumiteľná. Hodnotiaca otázka Ako už bolo vyššie uvedené, cieľom hodnotiacej matice je nachádzanie odpovedí na hodnotiace otázky. Súčasťou hodnotiacej matice má byť každá hodnotiaca otázka uvedená v zadávacích podmienkach. Hodnotiaca úloha Ku každej hodnotiacej otázke by mal byť hodnotiteľ schopný priradiť hodnotiacu úlohu resp. úlohy, ktoré sú taktiež súčasťou zadávacích podmienok. Hodnotiace otázky spolu s hodnotiacimi úlohami tvoria východisko pre určenie údajov, podliehajúcich analýze a metodického postupu používaného v konkrétnom hodnotení. Typ otázky Matica spája deskriptívne, normatívne otázky a kauzálne (príčinné) otázky za účelom správneho dizajnu hodnotenia a výberu metód. Deskriptívne otázky slúžia na opis súčasnej situácie. Normatívne otázky používa hodnotiteľ v prípade, ak sa pýta, čo by malo byť. Účelom normatívnej otázky je definovať, resp. zistiť, čo je najlepšie v danej situácii. Úlohou kauzálnych otázok je identifikovať príčiny, ktoré viedli k určitému dôsledku. Údaje (merania/premenné/indikátory) V nadväznosti na hodnotiace otázky a úlohy hodnotiteľ je schopný identifikovať merania/premenné/indikátory, ktoré budú podrobené analýze. V tejto časti je hodnotiteľ schopný určiť, či ide o údaje, ktoré má k dispozícii alebo potrebné údaje absentujú a je potrebné v procese hodnotenia zabezpečiť ich zber. Vzorka alebo súčet Pri výbere údajov je potrebné zohľadniť, či ide o vzorku alebo súčet. V prípade, že analyzované údaje predstavujú reprezentatívnu vzorku, je nevyhnutné klásť dôraz na určenie správnej veľkosti vzorky, aby bola možná reprezentovať analyzovanú skupinu ako celok. Zdroj údajov Údaje, ktoré budú podrobené analýze je možné získať z primárnych alebo sekundárnych zdrojov. Primárne zdroje informácií sú získavané z vlastných zdrojov uskutočnením vlastného výskumu (napr. interview, dotazník,…). Sekundárne zdroje obsahujú už existujúce informácie. Nástroj na zber údajov Je potrebné si uvedomiť, že nástroje používané za účelom zberu údajov môžu byť určené na riešenie viac ako jednej hodnotiacej otázky alebo niekoľko nástrojov môže byť použité za účelom riešenia jednej otázky. Metodický prístup Posledným krokom, pri tvorbe hodnotiacej matice, má byť určenie a výber vhodnej metódy riešenia predloženého problému. Na základe vyššie uvedených informácii týkajúcich sa hodnotiacich otázok, úloh a údajov by hodnotiteľ mal byť schopný vybrať vhodnú metódu na analýzu údajov. Poznámky Súčasťou matice sú aj poznámky, ktoré sa môžu týkať obmedzení, limitov, odporúčaní a ďalších náležitostí nevyhnutných pre výkon kvalitného hodnotenia. Hodnotiaca matica nemusí mať striktnú štruktúru. Tak ako u iných plánovacích nástrojov, tak aj u hodnotiacej matice nepochybne budú potrebné modifikácie v súlade s postupom (napredovaním) konkrétneho hodnotenia. Počas hodnotenia, hodnotitelia môžu posúdiť maticu, aktualizovať ju a použiť ju ako pomôcku pri vykonávaní hodnotenia. Kým plánovanie hodnotiaceho procesu by malo minimalizovať dôsledky problémov ani najlepšie plánovanie nemôže zabrániť vzniku neočakávaných situácií. Table 19.1: Vzor hodnotiacej matice Hodnotiaca otázka Typ hodnotiacej otázky Hodnotiaca/e úloha/y Údaje (merania/premenné/ indikátory) Vzorka alebo súčet Zdroj údajov Nástroj na zber údajov Metodický prístup Poznámky "],["odporúčaná-literatúra.html", "Odporúčaná literatúra Web stránky", " Odporúčaná literatúra Aven, T. (Január 2012). Foundations of risk analysis. New York: Wiley. Evalsed sourcebook: method and techniques. (September 2013). Dostupné na Internete: https://ec.europa.eu/regional_policy/en/information/publications/evaluations-guidance-documents/2013/evalsed-the-resource-for-the-evaluation-of-socio-economic-development-evaluation-guide Medveď, J. (2011). Verejné financie. Bratislava: Sprint. Morra, L. G., &amp; Friedlander, A. C. (1999). Case study evaluations. Dostupné na Internete: https://ieg.worldbankgroup.org/sites/default/files/Data/reports/oed_wp1.pdf Vasiľová, M. (2013). Využitie prípadových štúdií ako výskumnej metódy v marketingu. In: Vedecké state Obchodnej fakulty 2013. Dostupné na Internete: https://www.academia.edu/4611822/Využitie_prípadových_štúdií_ako_výskumnej_metódy_v_marketingu Web stránky https://www.mindtools.com/ https://www.projectmanager.com/ https://www.rand.org/ https://www.betterevaluation.org/ https://statistikapspp.sk/ "],["základné-ukazovatele-cba.html", "A Základné ukazovatele CBA", " A Základné ukazovatele CBA Zdroj: (Sieber 2004) Čistá súčasná hodnota Net Present Value (NPV) \\[\\begin{equation} NPV=\\sum_{t=0}^{n} \\frac{CF_t}{(1+r)^t} \\tag{A.1} \\end{equation}\\] \\(NPV&lt;0\\) Ide o projekt ekonomicky neprípustný. Výsledná čiastka udáva reálne „obohatenie” spoločnosti realizovaním investície. V tomto prípade ide o reálne „zoštíhlenie” subjektov zahrnutých do CBA. \\(NPV&gt;0\\) Ide o projekt ekonomicky prípustný. Čiastka udáva reálne „zbohatnutie” spoločnosti realizáciou investície. Vnútorné výnosové percento z cashflow Economic Rate of Return (IRR) \\[\\begin{equation} 0=\\sum_{t=0}^{n} \\frac{CF_t}{(1+IRR)^t} \\tag{A.2} \\end{equation}\\] \\(IRR&lt;r\\) Ide o neprijateľný projekt. Ale je potrebné prihliadnuť na štruktúru tokov, pokiaľ NPV podáva inú informáciu. \\(IRR&gt;r\\) Ide o prijateľný projekt. Ale je potrebné prihliadnuť na štruktúru tokov pokiaľ NPV podáva inú informáciu. Index rentability (NPV/I) \\[\\begin{equation} NPV/I=\\frac{\\sum_{t=0}^{n} \\frac{CF_t}{(1+r)^t}}{I} \\tag{A.3} \\end{equation}\\] \\(NPV/I&lt;0\\) Ide o neprijateľný projekt. Číslo udáva v relatívnom vyjadrení „zoštíhlenie” spoločnosti. Vynásobenie číslom 100, udáva percento z pôvodnej hodnoty, o ktorú bola investícia zhodnotená. \\(NPV/I&gt;=0\\) Ide o prijateľný projekt. Číslo udáva v relatívnom vyjadrení „obohatenie” spoločnosti. Vynásobenie číslom 100, udáva percento z pôvodnej hodnoty, o ktorú bola investícia zhodnotená. Doba návratnosti z diskontovaných tokov Počet rokov, ktoré sú potrebné, k tomu, aby sa kumulované diskontované hotovostné toky od roku 1 vyrovnali investícii. Doba návratnosti \\(=&lt;\\) Doba životnosti. Projekt sa v období svojej prevádzky stihne spoločnosti vrátiť, aj keď berieme do úvahy časovú hodnotu peňazí. Hodnota udáva počet rokov, po ktorý sa bude vracať. Doba návratnosti \\(&gt;\\) Doba životnosti. Projekt sa nikdy spoločnosti nezaplatí. Vysvetlivky: CF – Cash flow (hotovostný tok) r – diskontná sadzba I – predstavuje hotovostný tok v roku 0 (\\(-CF_0\\)) t – obdobie (rok) od 0 do n Použitá literatúra "],["použitá-literatúra.html", "Použitá literatúra", " Použitá literatúra "],["404.html", "Page not found", " Page not found The page you requested cannot be found (perhaps it was moved or renamed). You may want to try searching to find the page's new location, or use the table of contents to find the page you are looking for. "]]
